=== Több mint tíz év után került elő a Dunából az eltűnt paksi férfi autója
URL: https://telex.hu/belfold/2026/02/12/tobb-mint-tiz-ev-utan-kerult-elo-a-dunabol-az-eltunt-paksi-ferfi-autoja
Hosszú évek bizonytalansága után végre fény derült egy 2015-ös eltűnés részleteire. A paksi Bor György keresése még 2015. július 29-én kezdődött, amikor a 48 éves férfi az esti órákban autóba ült, és elhajtott otthonról. Bár késő este még felhívta a feleségét, a hollétéről nem beszélt, ezután pedig a telefonja kikapcsolt. Azóta senki nem tudott róla semmit.

A család és a rendőrség mindent megmozgatott, de a Tolna Vármegyei Rendőr-főkapitányság és a Szekszárdi Kutató-Mentő Egyesület éveken át tartó, szisztematikus keresése, az adatgyűjtések és a folyamatos ellenőrzések ellenére sem sikerült a férfi nyomára bukkanni.

2023 nyarán a Duna paksi szakaszán a víz partra vetett egy rendszámtáblás lökhárítót. Ez a darabka bizonyíthatóan az eltűnt férfi autójához tartozott. A nyom mentén a szekszárdi mentőegyesület szonárral fésülte át a folyómedret, de csak idén január 31-én sikerült pontosan behatárolniuk a roncs helyét.

Február 9-én a Pest Vármegyei Kutató-Mentő Szolgálat közreműködésével, közel 5 méteres mélységből emelték ki a meder alján, fejtetőn fekvő személyautót. A roncsot a Duna 1529,5 folyamkilométerénél találták meg, ott, ahol több mint tíz évet pihent a víz alatt.

A vizsgálatok megerősítették, hogy ez az az autó, amelyet a rendőrség 2015 óta körözött. Az utastérben egy holttestet is találtak; az ő azonosítása jelenleg is zajlik szakértők bevonásával.

Az elsődleges orvosi vélemény szerint nem történt bűncselekmény, az ügyet a Paksi Rendőrkapitányság közigazgatási eljárás keretében vizsgálja tovább.

(Forrás:Police.hu)

=== Megszűnik a kényelmi díj a mobilparkolásoknál március 16-tól
URL: https://telex.hu/gazdasag/2026/02/12/kenyelmi-dij-mobilparkolas-utani-kenyelmi-dij-megszunes
Szeptembertőlolcsóbbak lettek az autópálya-matricáka kényelmi díj megszűnésével, március közepétől pedig a parkolás után sem kell már kényelmi díjat fizetni a mobillal parkolóknak – jelentette be Solymár Károly Balázs államtitkár aFacebookon.

Ezzel Solymár szerint évente 3,5 milliárd forint marad az autósoknál összességében. 2025 októberében derült ki, hogy eltörölné a közterületi parkolás kényelmi díját a kormány, az akkori bejelentés szerint az erről szóló törvénymódosítás már társadalmi egyeztetés alatt volt. 2026 első negyedévéreígérték, hogy kényelmidíj-mentessé válik majd a parkolás, ez a március közepén esedékes élesedéssel sikerül is.

=== Az ingyenes alapszámla végét jelentheti az alacsony inflációs adat
URL: https://telex.hu/gazdasag/2026/02/12/negativ-hatas-alacsony-inflacios-adat-alapszamla-ingyenesseg
Csütörtökön jelent mega friss, 2,1 százalékos inflációs adat– a januárinál alacsonyabb értékre utoljára 2018 márciusában volt példa. A Bankmonitor elemzése szerint azonban ennek negatív következménye is lehet: az alacsony infláció az alapszámla ingyenességének végét jelentheti.

Az alapszámla egy olyan csomag, amelynek biztosítására jogszabály kötelezi a bankokat. A számlavezetési díjért cserébe ebben biztosítják a havi 2 ingyenes készpénzfelvételt és 4 átutalást, illetve az ingyenes bankkártyát.

Egy jelenlegi, azMNB és a Bankszövetség közötti megállapodásszerint a bankok nem kérnek el számlavezetési díjat az alapszámlánál. Ez addig áll fenn, amíg az éves infláció három egymást követő hónapban vissza nem tér a jegybanki toleranciasávba, azaz nem csökken 4 százalék alá. A januári 2,1 százalékos éves inflációs adat megjelenésével viszont ez már teljesült, hiszennovemberbenésdecemberbenis 4 százalék alatt volt az éves drágulás.

Az alapszámla normál havi díja egyébként a minimálbérhez van kötve: egészen pontosan az előző évi bruttó minimálbér 0,5 százaléka lehet. Ez azt jelenti, hogy

a havi számlavezetési díj 1454 forintra emelkedhet a jövőben.

=== Kizárták a téli olimpiáról az ukrán szkeletonost, aki a háborúban meghalt sportolótársaira emlékező sisakban akart versenyezni
URL: https://telex.hu/sport/2026/02/12/kizartak-a-teli-olimpiarol-vladiszlav-heraskevics-ukran-szkeletonost-orosz-ukran-haboru-aldozatokra-emlekezo-sisak
Kizárták a téli olimpiáról Vladiszlav Heraskevics ukrán szkeletonost, miután nem volt hajlandó lemondani arról, hogy a háború áldozataira emlékező sisakban versenyezzen – írta aGuardian.

A döntést a Nemzetközi Olimpiai Bizottság (NOB) csütörtökön, mindössze 21 perccel a férfi szkeletonverseny első fordulójának kezdete előtt jelentette be. A NOB elnöke, Kirsty Coventry és Heraskevics közötti utolsó pillanatban folytatott tárgyalások nem vezettek áttöréshez.

A NOB egy rövid közleményben azt írta, hogy Heraskevics akkreditációját azért vonták vissza, mert „nem volt hajlandó betartani a NOB sportolói véleménynyilvánításra vonatkozó irányelveit”. „Miután utolsó esélyt kapott, az ukrán szkeletonos, Vladiszlav Heraskevics ma reggel nem állhat rajthoz a 2026-os milánói-cortinai téli olimpián” – áll a közleményben. A kizárásról szóló döntést a Nemzetközi Bob- és Skeleton Szövetség zsűrije hozta meg, mivel a sisak, amelyet viselni akart, nem felelt meg a szabályoknak.

Az ukrán szkeletonos egy egyedi festésű sisakkal az orosz–ukrán háborúban meghalt sportolótársaira és továbbiáldozatokra emlékezett volna, de a NOB szerint ez sérti az Olimpiai Chartát, ami kimondja, hogy: „Az olimpiai helyszíneken, versenyhelyszíneken és más területeken semmiféle demonstráció, politikai, vallási vagy faji propaganda nem megengedett.” Az ukrán szkeletonos a hétfői edzésen mégis ebben csúszott le a cortinai pályán, de már akkor jelezte, hogy a NOB felvette a kapcsolatot az Ukrán Olimpiai Bizottsággal a felszerelése miatt. Az ukrán delegáció egész héten ragaszkodott ahhoz, hogy a sisak, amelyen 24, az orosz invázió kezdete óta meghalt ukrán sportoló és gyerek képe látható, nem sért semmilyen törvényt, mert a sisak az emlékezésről szól.

Heraskevicset éremesélyesnek is tartották az idei olimpián, de az akkreditációjának visszavonása azt jelenti, hogy most azonnal el kell hagynia az olimpiai játékokat, és nem térhet vissza az olimpiai faluba. „Nehéz szavakba önteni. Ürességet érzek” – nyilatkozta a kizárása után. Azt mondta, fellebbezni fog a döntés ellen a Nemzetközi Sportdöntőbíróságnál (CAS), de mivel a verseny már folyamatban van, kevés reménye van a sikerre. A sportoló csütörtökön egy utolsó kérelmet nyújtott be a NOB-hoz, hogy engedélyezzék számára a sisak viselését a versenyen. Ebben azt írta: „Soha nem akartam botrányt a NOB-bal, és nem is én okoztam ezt. A NOB okozta a botrányt a szabályok értelmezésével, amelyet sokan diszkriminatívnak tartanak. Bár ez a botrány lehetővé tette, hogy hangosan beszéljünk az ukrán sportolókról, akik meghaltak, ugyanakkor a botrány ténye elvonja a figyelmet a versenyekről és a résztvevő sportolókról.”

Heraskevics négy éve a pekingi téli olimpián, napokkal a háború kirobbanása előtt egy „Ne legyen háború Ukrajnában” feliratú lapot mutatott a kamerák felé az egyik csúszása után.

=== Magyar Péter és Orbán Anita is elmegy a müncheni biztonságpolitikai konferenciára
URL: https://telex.hu/belfold/2026/02/12/magyar-peter-orban-anitaval-megy-a-muncheni-biztonsagi-konferenciara
„Szombaton Orbán Anitával részt veszek az európai állam- és kormányfőknek, valamint a világ diplomáciai vezetőinek rendezett müncheni biztonsági konferencián. A rendezvény során kétoldalú tárgyalásokat folytatok az európai vezetőkkel” – eztírtaközösségi oldalán Magyar Péter.

A müncheni biztonságpolitikai konferencia a világ legjelentősebb független biztonságpolitikai fóruma. Minden év februárjában rendezik meg a müncheni Hotel Bayerischer Hofban, ahol állam- és kormányfők, miniszterek, katonai vezetők és szakértők vitatják meg a globális biztonság legégetőbb kérdéseit.

Gyakran nevezik a „biztonságpolitika Davosának” is, mivel itt körvonalazódnak a nemzetközi diplomácia legfontosabb irányvonalai.

Erre a konferencián Marco Rubio amerikai külügyminiszter is elmegy, majd Pozsonyba ésBudapestre utazik.

2007-ben Vlagyimir Putyin orosz elnök ezen a fórumon tartotta meg azóta hírhedtté vált beszédét, amelyben nyíltan támadta az Egyesült Államok egypólusú világrendjét és a NATO keleti bővítését. Szakértők szerint ez volt az a pont, ahol Oroszország hivatalosan is szakított a Nyugattal, és elindult a mai napig tartó konfrontáció útján.

=== Borkai Zsolt rosszul lett hétvégén, sztrókközeli állapotba került
URL: https://telex.hu/belfold/2026/02/12/borkai-zsolt-sztrok-elojel-keringesi-zavar-vizsgalat
Mentő vitte kórházba hétvégén Borkai Zsoltot, Győr egykori fideszes polgármesterét – számolt be a hírről azugytudjuk.hu. A Telex megkeresésére a város önkormányzati képviselője azt mondta, épp pickleballt játszottak a feleségével és sporttársaival Vámosszabadiban, amikor egyszer csak kiment, nekidőlt a falnak.

„Kimentek a lábaim, lebiggyedt a szám széle” – mondta Borkai, akit ezután hamar beszállított a mentő a kórházba, ahol CT-vizsgálatot végeztek.

„A sztrók előjele volt, de nem sztrók, illetve nem tudják pontosan, kivizsgálásokra kell járnom. Lehet más eredetű is, akár szívből eredő, illetve a tájékoztatás alapján a CT csak a nagy kiterjedésű sztrókot tud kimutatni, úgyhogy lesz majd MR-vizsgálat és kardiológiai vizsgálat is.”

A képviselőt nem tartották bent hosszan, és ahogy a Telexnek elmondta, nem is érzi magát rosszul, előtte sem voltak tünetei, jelenleg sincsenek, a történtek után azonban vérhígítót kell szednie.

Borkai Zsolt, Győr volt polgármestere azután mondott le 2019 őszén, majd lépett ki a Fideszből, hogy az adriai jachtozásáról fotók és videók kerültek nyilvánosságra.Erről itt beszélt.

=== Gulyás Gergely: A gödi gyár maximálisan biztonságos
URL: https://telex.hu/belfold/2026/02/12/kormanyinfo-gulyas-gergely-god-samsung-akkugyar
frissítve

Gondtalan, páratlan, ingatlan

Cikkünk folyamatosan frissül!

Mizsur András

A magyar kormány részéről a nemzetbiztonsági főtanácsadó vesz részt a müncheni biztonsági konferencián, válaszolta az Index kérdésére Gulyás.

Jogi képviseletet jelent a Szijjártó Péter által bejelentett konzuli segítség, amit annak a magyar férfinak biztosítanak, akit azért tartóztattak le Ukrajnában, mert öt ukránnak próbált segíteni átmenekülni Magyarországra.

Madzin Emília

Az Index.hu azt kérdezte, hogy mennyire kell komolyan venni-e a kormánynak azt, hogy ukrajnából kapnak fenyegetéseket? „Van egy ezredes, aki Zelenszkij által kitüntetett és Magyarországot lerohanással fenyegeti” – mondta Gulyás. Szerinte minden fenyegetésnek van kockázata, de „csekély realitását” látja annak, hogy Ukrajna egy NATO-tagországot megtámadjon.

Mizsur András

A Hír TV munkatársa több körben is az állítólagos külföldi befolyásolási kísérletekről kérdezte Gulyást. A miniszter azt mondta, hogy a nemzetbiztonsági szolgálatok feladata, hogy ellenőrizzék a külföldi befolyásolási kísérleteket. Arról is beszélt, hogy a Tisza Párt hivatalosan is bejelentette, hogy támogatja Ukrajna uniós csatlakozását, mert korábban ezt szavazták meg a támogatóik. A szombaton nyilvánosságra hozott 240 oldalas programban egyébként azt írja erről a Tisza, hogy nem támogatják Ukrajna gyorsított felvételét.

Madzin Emília

A Hír TV azt kérdezte, lehet-e érdeke Bujdosó Andreának és Kapitány Istvánnak, hogy Magyarország leváljon az orosz gázról. Gulyás szerint Kapitány a Shell haszonélvezője, így elmondása szerint biztosan érdekük lenne ez a lépés.

„Szerencsére felnőtt magyar állampolgárok választhatnak”, mondta Gulyás a közelgő országgyűlési választásról, és szerinte mindenki felismeri a külföldi befolyásolási kísérleteket, a külföldi befolyásolás ellenőrzése pedig a nemzetbiztonsági szolgálatok feladata.

Mizsur András

Gulyás szerint a bíróságoknak egyetlen feladata van, hogy megfeleljenek a jogszabályoknak. A közmédia arról kérdezte a minisztert, hogy a Fővárosi Törvényszék szembement a szolidaritási adóról szóló kormányrendelettel, és a Kúria is bírálta azt. A kormány a rendelettel tulajdonképpen megtiltotta, hogy az önkormányzatok pert indíthassanak a tőlük beszedett szolidaritási hozzájárulás miatt.

A közmédia másik kérdésére Gulyás a „személyiségzavar sajátos jeleként” értékelte, hogy Magyar Péter a 444-nek adott interjújában azt mondta: a választás után a köztársasági elnök, a legfőbb ügyész, az alkotmánybírók, a számvevőszék elnöke és a médiahatóság vezetői érezni fogják, hogyan döntött a magyar nép.

Madzin Emília

Csuhaj Ildikó, az MTVA munkatársa azt kérdezte, emlékszik-e Gulyás, hogy a gödi Samsung-gyár működése napirenden volt-e kormányülésen, akár informálisan beszéltek-e róla. „Kampánykamuval, kampányhazugsággal állunk szemben, Szijjártó miniszter úr feljelentést tett, és pert indított a Telexszel szemben” – válaszolta Gulyás.

Arra a kérdésre, hogy tervez-e a kormány bármilyen lépést, konzultációt az ügyben, Gulyás azt felelte: a cégek működését a munkavédelmi hatóságok felügyelik, ha valaki ezeket nem tartja be, akkor a kormány büntetést szab ki rájuk, nem tartja szükségesnek a konzultációt. „A gödi gyár maximálisan biztonságos” – mondta Gulyás, és azt mondta, a gyár környékén nem volt semmilyen határérték-átlépés.

Mizsur András

A közmédia kérdezhetett először. Csuhaj Ildikó azt mondta, Messengeren írtak neki, hogy kérdezzen rá a közigazgatásban dolgozók béremelésére. Gulyás azt mondta, hogy indokolt a béremelés, jövőre kerülhet sor erre, most egyszeri, bruttó 400 ezres juttatás mellett döntött a kormány.

Nincs összefüggésMarco Rubio amerikai külügyminiszter februári budapesti látogatásaés Donald Trump esetleges magyarországi útja között, mondta Gulyás a közmédia kérdésére.

Madzin Emília

Vitályos Eszter bejelentette, hogy elindítják a 13. és a 14. havi nyugdíjak utalását, az összegek várhatóan holnap fognak megérkezni a nyugdíjasok bankszámlájára. A 14. havi nyugdíjból csak egy heti részt kapnak meg egyelőre a nyugdíjasok, a kormányszóvivő ezt nem emelte ki.

Mizsur András

A Telex is bejutott arra a Mezőtúron rendezett múlt pénteki „aktivistatalálkozóra”, ahol a miniszterelnök azt mondta:a választási rendszer sajátosságai miatt nyertek kétharmaddala korábbi választásokon, sosem volt ekkora társadalmi támogatottságuk. Most szerdánSzentendréntűnt fel Orbán, bejelentette, hogy a következő 60 napban Lázár Jánossal és Szijjártó Péterrel járják végig azokat a körzeteket, ahol nyílt lehet a küzdelem a Fidesz és a Tisza között.

Mizsur András

A Nemzeti Petíció válaszlehetőség „Brüsszel” és Zelenszkij tervére, mondta Gulyás. Nem lehet megváltoztatni a magyar kormány politikáját, csak azért, mert elítélték az orosz agressziót.

Gulyás azt mondta, hogy az árrésstop miatt lett alacsony az infláció, ezért meghosszabbítják, szerinte megfelelő és hatékony eszköz az intézkedés.

A rezsistopot lehet majd villanyszámlára is kérni, ennek részleteiről és mikéntjéről tájékoztatják majd a lakosságot.

Madzin Emília

Gulyás Gergely azzal kezdte a kormányinfót, hogy a tegnapi kormányülésen az ukrán oldalról jövő potenciális fenyegetéseket tárgyalták. „Elfogadhatatlannak tartjuk a magyar belpolitikába való beavatkozást” – mondta Gulyás, aki szerint az ukrán vezetés a magyar választásokba próbál beleszólni, amiért a magyar kormány a kezdetektől fogva a béketeremtés szükségességét hangsúlyozta.

Mizsur András

Előzetesen sem Gulyás Gergely, sem Vitályos Eszter nem jelzett semmilyen időkorlátot, mielőtt azonban még a független sajtó képviselői közül a HVG, a 444 vagy a Telex sorra kerülhetett volna, Vitályos berekesztette a kormányinfót.

Madzin Emília

A hét elején agödi Samsung-gyárról szóló tényfeltáró cikkünkbenrészletesen írtunk arról, hogy 2023 tavaszán olyantitkosszolgálati jelentéskerült a magyar kormány elé, ami szerint az akkugyárban a korábban ismertnél jóval súlyosabbmérgezések történtek. Volt olyan dolgozó, akit a határértéket 510-szeresen meghaladó rákkeltő vegyi anyag belégzésének tettek ki. Azt nem tudni pontosan, hogy meddig mérgezte a dolgozókat a nikkel–kobalt–mangán por, de az biztos, hogy ezek a fémek a szervezetben elraktározódvasúlyos egészségügyi problémákat okozhatnak.Az akkori kormányülésen több miniszter, köztük Rogán Antal a gyár működésének felfüggesztése mellett érvelt, míg Szijjártó Péter külgazdasági és külügyminiszter a bezárás ellen lobbizott.

Szijjártó későbbálhírnek nevezte a Telex cikkétés azt mondta,hazugságokat terjesztünk rólaés feljelentést tesz szerkesztőségünkkel szemben. Szijjártó később a Telex kérdésére nem volt hajlandó elárulni, hogy szerinte a cikk pontosan melyik állítása nem igaz. Több visszakérdezésünket is azzal utasította el, hogy állítása szerint cikkünk megjelenése előtt nem kerestük meg, ezutánkülön cikkben mutattuk be a hatósági jegyzőkönyveket.A gödi gyár ügyébennyomoz a rendőrség, emellett nemrég a Kúria is ítéletet hozott – arról, hogy pontosan hogy kell értelmezni a döntést,itt írtunk bővebben.

A cikk megjelenése után Gödre is ellátogattunk,ahol a Samsung-gyárról kérdeztük a helyieket, a Magyar Szakszervezeti Szövetség (MASZSZ) pedig anonim segélyvonalat indított a gödi Samsung-gyárban dolgozóknak, hogy ezzel is segítsék a gyár jelenlegi és egykori munkavállalóit.

Madzin Emília

2024 márciusábanmár szó volt a Samsung SDI vezetőségében arról,hogyan tudnák megakadályozni az Átlátszót abban, hogy a gyárról írjanak. Bodnár Zsuzsa, az Átlátszó újságírója ekkoriban kezdte el rendszeresen kikérni a Samsung SDI hatósági ellenőrzéseiről szóló jegyzőkönyveket. Ezekből kiderült, hogy a Samsung a szabálytalanságokkal egy esetbentöbb mint ezer munkavállalóját veszélyeztette.

A cégben a magyar kormánytól várták volna el, hogy valamilyen módon korlátozza az Átlátszó munkáját. Ez nem történt meg azóta sem, de a Szuverenitásvédelmi Hivatal három hónappal később vizsgálatot indított az Átlátszóval szemben. A hivatal hónapokon keresztül vizsgálta a lapot, végülmegállapította, hogy „az Átlátszó külföldi finanszírozás bevonásával az állami és társadalmi döntéshozatali folyamatok befolyásolására irányuló tevékenységet folytat, Magyarország számára súlyos politikai, gazdasági és társadalmi károkat okoz”.

=== Itt az előzetes „A csapda” című Direkt36-filmhez, ami hamarosan érkezik a Telexre
URL: https://telex.hu/direkt36/2026/02/12/itt-az-elozetes-a-csapda-cimu-direkt36-filmhez-ami-hamarosan-erkezik-a-telexre
A tervek szerint pénteken megjelenik a Direkt36 új dokumentumfilmje,A csapda, amely az Orbán-korszak elmúlt 16 évének elvesztett lehetőségeiről szól.

A dinasztiaalkotóinak új filmjéből kiderül, milyen ígéretekkel kezdett neki a kormányzásnak Orbán Viktor 2010-ben, és hogy milyen történelmi lehetőségeket kapott ezek megvalósítására az uniós forrásoknak és a világgazdasági bőségnek köszönhetően.

A film azt is bemutatja, hogy ehhez képest mit sikerült végül is 16 év után felmutatnia a kormánynak különösen az emberek életében legfontosabb közszolgáltatások – az oktatás, a közlekedés és az egészségügy – területén. Ennek megértését nemcsak adatok, szakértői vélemények, hanem személyes történetek is segítik.

A csapdabizonyos szempontból kapcsolódik a Direkt36 előző dokumentumfilmjéhez, az Orbán család üzleti birodalmának építését bemutatóA dinasztiáhozis. Az új film ugyanis lényegében arról szól, mi történik az emberek életét alapvetően érintő szolgáltatásokkal, ha a kormányzás prioritása nem ezeknek a területeknek a fejlesztése, hanem a gazdasági hatalom megszerzése és bővítése.

=== Uniós jogot sért a Szuverenitásvédelmi Hivatalt létrehozó törvény, mondta ki az EU bíróságának főtanácsnoka
URL: https://telex.hu/kulfold/2026/02/12/eu-europai-unio-birosaga-szuverenitasi-torveny-szuverenitasvedelmi-hivatal-kotelezettsegszegesi-eljaras-fotanacsnoki-inditvany
Uniós jogot sért a Szuverenitásvédelmi Hivatalt létrehozó törvény az Európai Unió Bíróságának főtanácsnoka szerint. A csütörtöki vélemény nem a végleges ítélet, de általában előre jelzi az eredményét. A kihirdetéskor több mint egy tucatnyi pontot soroltak fel uniós jogszabályokból, amelyekkel a főtanácsnok szerint szembemegy a magyar törvény.

A2023-ban elfogadott jogszabállyalnem sokkal később létrehozták aSzuverenitásvédelmi Hivatalt. Ez lényegében bárkit ellenőrizhet, aki a feltételezése szerint Magyarország szuverenitását veszélyezteti.

Az Európai Bizottság néhány hónappal később kötelezettségszegési eljárást indított, mert szerinte a magyar törvény számos elsődleges és másodlagos uniós jogszabályt sértett, köztük az EU demokratikus értékeit és alapjogi chartáját is. Miután az ilyenkor szokásos két környi levelezés sem hozott megoldást, az uniós kvázikormány2024 októberében pert indította magyar állam ellen.

Az Európai Bizottság annak a megállapítását kérte az EU bíróságától, hogy a magyar állam a törvény elfogadásával nem teljesítette az uniós jogból eredő kötelezettségeit.

A bizottsági indítvány szerint a Szuverenitásvédelmi Hivatalnakrendkívül széles a – különösen vizsgálati – jogköre, miközben ez nincs a közigazgatási bíróságok felülvizsgálatának hatálya alatt. A vitatott törvény alapja, hogy valami vagy nemzeti, vagy külföldi érdekeket szolgál tekintet nélkül Magyarország uniós tagságára.

A törvény alkalmazása akadályozhatja azt az alapvető szabadságot, hogy uniós polgárok, valamint a civil társadalmi szervezetekhez vagy médiaszolgáltatókhoz hasonló szervezetek továbbra is ellássák tevékenységüket Magyarországon. Alapvető, a demokratikus társadalomhoz szükséges jogok sérülhetnek, például a magánélet tiszteletben tartása, a személyes adatok védelme, a hatékony bírói jogvédelem, vagy akár az egyesülés, a véleménynyilvánítás és az információk megismerésének szabadsága.

Az Európai Bizottság azzal érvelt, hogy a törvény alkalmazása alapvető, egyeseknek nehezen visszafordítható gyakorlati és gazdasági következményekkel járhat. Hatással lehet a hatálya alá tartozó természetes vagy jogi személyek jó hírnevére, különösen a civil társadalmi szervezetekre és a médiaszolgáltatókra, így a média sokszínűségére és szabadságára. (A Fővárosi Törvényszékdecemberi ítéleteis arra jutott, hogy a Szuverenitásvédelmi Hivatal megsértette az Átlátszó jó hírnevét olyan állításokkal, melyek szerint az külföldről finanszírozott, és hírszerzési, dezinformációs tevékenységet folytat.)

Az Európai Bizottság úgy látta, hogy a törvény széles körben sérti az elsődleges és másodlagos uniós jog rendelkezéseit, köztük a demokratikus és pluralista társadalom alapjait képező jogokat.

A főtanácsnoki vélemény nem egyenlő az ítélettel, de általában előre szokta jelezni az eredményt. Ha a magyar államot elmarasztalják, és nem változtat, az Európai Bizottság újabb pert kezdeményezhet büntetés megállapítására. Ezt a magyar állam vagy befizeti, vagy büntetőkamattal együtt levonják a Magyarországnak járó uniós támogatásokból.

A Fideszből egy számos képviselő által aláírt tavalyitörvényjavaslatkiterjesztette volna a Szuverenitásvédelmi Hivatal jogköreit. A tervezetet egyelőre jegelték, de azt sikerült elérni vele, hogymegtolják a független médiának felajánlotttámogatásokat a személyi jövedelemadó egy százalékából.

A szuverenitásvédelmi jogszabályannak a pernek a tárgyalásánis előkerült, amelyet az Európai Parlament indított az Európai Bizottság ellen a magyar igazságügyi reformcsomag 2023-as kipipálása miatt. A bizottsági döntés olyan feltételeket vett teljesítettnek, amelyek a 22 milliárd eurónyi felzárkóztatási támogatások szinte teljes egészét befagyasztották, és a Magyarországnak 10,4 milliárd eurót érő helyreállítási alap rendes kifizetéseihez is kellenek. A parlamenti perben szintén csütörtökön adják ki a főtanácsnoki indítványt.

=== Semmisítsék meg a magyar kormánynak ezermilliárdokhoz utat nyitó döntést az EU bíróságának főtanácsnoka szerint
URL: https://telex.hu/gazdasag/2026/02/12/eu-europai-unio-birosaga-europai-parlament-europai-bizottsag-per-tamogatas-kohezios-alap-helyreallitasi-alap-igazsagugy-jogallamisag
Nyilvánítsák semmisnek az Európai Bizottság döntését, amellyel 2023-ban teljesítettnek vette a magyar igazságügyi reformcsomagot, mondta ki az Európai Unió Bíróságának főtanácsnoka a csütörtökön nyilvánosságra hozott véleményében. A 2023-as döntés több mint tízmilliárd eurót tett elérhetővé, de összesen több mint 30 milliárd euró függ tőle. Az indítvány még nem a végső ítélet, de általában meg szokta előlegezni az eredményét.

Az igazságügyi reform a 2022 végére összeállt, egymást részben-egészben fedő bonyolult feltételrendszerlegértékesebb eleme volt. A 22 milliárd eurónyi felzárkóztatási támogatások szinte teljes egészét blokkolta, és a 10,4 milliárd eurót érő helyreállítási alap rendes kifizetéseihez is szükség van rájuk, és a még mindig elérhetetlen rész feloldásánál is kulcsszerepet játszhat az ítélet.

Az uniós feltételek szerint meg kellett erősíteni

Varga Judit akkori igazságügyi miniszter2023 áprilisában jelentett bea technikai megállapodást a feltételekről, de utána még két körben kellettek kisebb módosítások, pontosítások, amelyeket az Európai Bizottság kért. Közben maga Orbán Viktorszólta el magát 2023 nyarán Tusványoson, amikor az uniós pénzek elhozásáról kérdezték, hogy a költségvetési emeléshez „egyhangúság kell. És akkor

tartani kell a zsákot, és kész. Ez van. Így. Ez a terv.”

Máskorazt indokolta meg, miért sértheti egy ilyen zsarolás az EU egyik alapszerződésében – gyakorlatilag a kvázialkotmányában – kimondott őszinte vagy lojális együttműködés elvét. Azóta a kormány a maradék blokkolt pénznél is hasonló,bevallottan zsaroló stratégiát dobna be, holott így a saját várakozásai alapján iskifutna az időből a helyreállítási alapnál, azévenkénti forrásvesztésekrőlnem is beszélve.

Az Európai Bizottság 2023 végén vette teljesítettnek a reformot.Már akkor is bizonygatta, hogy ha nem fogadta volna el, a magyar kormány perelhetett volna. Így viszont az Európai Parlament (EP)tette egy 2024-es határozattal.

Atavalyi tárgyalásona testület képviselője úgy vélte, csak két lehetőség lett volna: vagy meghosszabbítani a határidőt, vagy nemet mondani. A 2023-as értékelés „siettetett, idő előtti és befejezetlen” volt, ráadásul időközben „új, releváns fejlemények” történtek, mint a Szuverenitásvédelmi Hivatal létrehozása. (A jogszabályról szintén csütörtökön adnak ki főtanácsnoki indítványt.)

A feltételek nem arra vannak, hogy minden részkérdést előírjanak és az Európai Bizottság „szuperszabályozóvá” váljon, érvelt a testület ügyvédje.

A bizottsági oldalon beavatkozó magyar kormány képviselője arra hivatkozott, hogy az EP nem tiltakozott az intézkedés 2022-es bevezetésének indoklása miatt, és azon jóval túlmutatónak tartotta az elvárásokat, amelyeket a testület számon kér.

A tavalyi tárgyaláson Tamara Ćapeta főtanácsnok többek között arról érdeklődött, hogy ha a kúriai ügyelosztásról 2024 nyarára született független szakértői értékelés, hogyan állapította meg az Európai Bizottság 2023 végén, hogy jól működik a rendszer, és a bizottsági indoklásnál is magyarázatot akart.

A későbbi, végleges ítélet még akkor sem feltétlenül jelentené a támogatások azonnali befagyasztását vagy visszafizetését, ha a bíróság valamiben az EP-nek adna igazat, ahogy aztPaks II. állami támogatásának ügye is mutatta. A vélemény viszont homlokegyenest a fordítottja annak, hogy az Európai Bizottság szabálytalanul tartana vissza támogatásokat – a főtanácsnoki vélemény szerint épphogy szabálytalanul nyitotta meg hozzájuk az utat.

Az EU bíróságának csütörtökiközleményekimondta: az Európai Bizottság „nem folyósíthat uniós forrásokat egy tagállamnak mindaddig, amíg a szükséges jogalkotási reformok hatályba nem lépnek és azokat ténylegesen nem alkalmazzák”. A kifizetést elrendelő „minden határozatban igazolni kell, hogy valamennyi feltétel teljesült – ezáltal védve az Európai Unió pénzügyi érdekeit, lehetővé téve a bírósági felülvizsgálatot, és tájékoztatva nemcsak az érintett tagállamot, hanem az összes uniós polgárt is”.

Az Európai Bizottság helytelenül alkalmazta a követelményeket, „amikor – bármiféle magyarázat nélkül – még azelőtt engedélyezte a pénzeszközök folyósítását, hogy a szükséges jogszabályi reformok hatályba léptek volna, vagy hogy azokat alkalmazták volna”.

A Kúria függetlenségéről, az Alkotmánybíróság tagjainak bíróikinevezéséről és az előzetes döntéshozatal iránti kérelmek előterjesztése előtti akadályok felszámolásáról szóló reformoknál a testület „nem végzett megfelelő értékelést”. Nem foglalkozott „megfelelően azokkal a jogalkotási fejleményekkel” sem, amelyek „veszélyeztethetik vagy lehetetlenné tehetik a Magyarország által végrehajtott reformok célkitűzéseit”.

Ćapeta főtanácsnok szerint

az Európai Bizottság megsértette az indokolási kötelezettségét, mert „semmilyen magyarázatot nem adott arra, hogy miért tért el a 2022. évi jóváhagyó határozataiban megállapított követelményektől”.

Az ilyen határozatok címzettje ugyan az érintett tagállam, de

„a határozat mögött szélesebb közérdek húzódik, nevezetesen a közpénzek elköltése.

Emiatt, és különösen azokban a helyzetekben, amikor az alapokból való kifizetéseket a jogállamisággal kapcsolatos aggályok miatt korábban felfüggesztették, a Bizottságnak Ćapeta főtanácsnok álláspontja szerint nem csupán Magyarország számára kell magyarázatot adnia, hanem a széles értelemben vett uniós polgárságnak is.”

Ćapeta csak az EP harmadik jogalapjánál, a hatásköri visszaélésnél látta úgy, hogy az nem volt kellően alátámasztva, ezért ennek az elutasítását javasolta.

=== Meghosszabbították az árréstopot, és ismét lehet SZÉP-kártyával hideg élelmiszert venni
URL: https://telex.hu/belfold/2026/02/12/meghosszabbitottak-az-arrestopot-es-ismet-lehet-szep-kartyaval-hideg-elelmiszert-venni
Május végéig a kormány meghosszabbítja az árréscsökkentést – közölte a Nemzetgazdasági Minisztérium.

A tárca közleménye szerint a kormány minden ágazatban fellép az áremelések ellen, ezért „önkéntes árkorlátozást harcolt ki a bankok, a biztosítótársaságok a telekommunikációs cégek és a gyógyszeripari szereplők esetében is”. Közölték azt is, hogy a kormány április 30-ig ismét lehetővé tette a hideg élelmiszer vásárlást SZÉP-kártyával.

„A kormány a Tiszával ellentétben nem a multik, hanem a magyar emberek pártján áll és mindent megtesz, hogy több jusson a családok és a nyugdíjasok zsebébe. Ennek érdekében a kormány emeli a béreket (pl. 11%-os minimálbéremelés, ágazati béremelések), megvédi a 13. és bevezeti a 14. havi nyugdíjat; csökkenti az adókat (pl. 40 év alatti kétgyermekes anyák adómentessége, családi adókedvezmény megduplázása); és az árréscsökkentésen keresztül folytatja a harcot az áremelésekkel szemben” – olvasható a minisztériumi közleményben.

=== Temutól a Shenig, bébicsörgőktől a LED-es lámpákig – veszélyes termékeket vizsgál a fogyasztóvédelem
URL: https://telex.hu/gazdasag/2026/02/12/olcso-veszelyes-termekek-fogyasztovedelem-nngyk-vizsgalat-temu-shein-alibaba
Temu, Shein, AliExpress, Alibaba – ezek azok a globális online piacterek, amelyek termékeivel kapcsolatban most országos akcióba fogott a Nemzeti Kereskedelmi és Fogyasztóvédelmi Hatóság (NKFH) és a Nemzeti Népegészségügyi és Gyógyszerészeti Központ (NNGYK). A vizsgálat célja, hogy kiszűrjék a piacról a veszélyes vagy megtévesztő termékeket – a hatóságok ugyanis azt tapasztalták, hogy ez sokkal jellemzőbb a harmadik országból, online piacterekről rendelt termékeknél, mint az EU-n belülieknél.

Az akció keretében a két hatóság próbavásárlással összesen 100, a háztartásokban gyakran előforduló terméket szerez be. Az NKHF elsősorban játékokat (plüssfigurákat, műanyag játékokat, bébicsörgőket) és gyakran rendelt elektronikai cikkeket (LED-es lámpákat, töltőket, ventilátorokat, hajszárítókat) vizsgál. Az NNGYK pedig olyan termékeket vizsgál a laboratóriumában, amelyek vegyianyag-tartalmuk miatt lehetnek veszélyesek a fogyasztókra – így például ékszereket, illatosítókat, műanyag termékeket és különféle háztartás-vegyipari termékeket ellenőriznek.

Ha azt találják, hogy a vizsgált termékek összetételük miatt veszélyesek, vagy nem felelnek meg a jogszabályi követelményeknek, gondoskodnak róla, hogy eltávolítsák őket a platformról. A hatóságok az ellenőrzések eredményeit a következő hetekben rendszeres időközönként közzéteszik a honlapjukon,írja közleményében az NNGYK.

=== Magyar Péter: Érezni fogja a köztársasági elnök, a legfőbb ügyész is, hogyan döntött a magyar nép
URL: https://telex.hu/belfold/2026/02/12/magyar-peter-interju
Nincs B és C terve a Tisza Pártnak, nem készülnek arra, hogy mi van, ha veszítenek, viszont már írják a jogszabályokat, hogy amennyire lehet, előkészítsék az átvételt – mondta a444.hu-nak adott interjújábanMagyar Péter. A Tisza Párt vezetője nem számít arra, hogy a győzelmük esetén az aktuális kormányzópárt könnyen adja majd a hatalmat.

Szóba került Lengyelország és a tuski út is, amire Magyar azt mondta, szerinte nemigen lehet összehasonlítani a magyar helyzettel, ennyire nem volt ott rossz a szituáció. A Tisza Párt vezetője szerint a magyar nép nem csatabárddal fog szobrot faragni, és nem is hisz abban, hogy minden fel lehet borítani.

„De szerintem sok mindenkit meg lehet győzni. És érezni fogja a köztársasági elnök is, érezni fogja a legfőbb ügyész is, az alkotmánybírók is, a számvevőszék elnöke is, a médiahatóság vezetői is, hogy hogyan döntött a magyar nép. És az álmoskönyvek szerint szembemenni a népakarattal, az nem szül jó vért sem így, sem úgy.”

Azt is mondta, hisz abban, hogy ha a megválasztott miniszterelnök leül például a köztársasági elnökkel és más bebetonozott tisztségviselőkkel, akkor „meg fogják érteni az idők szavát. Jogász vagyok, nem félek a jogászkodástól sem, de alapvetően nem hiszek benne, és nem is az ország érdeke, hogy hosszú éveken keresztül jogászkodjunk.” A legkorrektebb megoldásnak azt tartaná, ha ezek a tisztségviselők lemondanának attól függetlenül, hogy a Tisza Pártnak kétharmados többsége lesz-e vagy sem.

Beszéltek a gödi Samsung-gyárról, amelyrőla Telex megírta: 2023 tavaszán olyan titkosszolgálati jelentés került a miniszterek asztalára, amely szerint a gödi Samsungban a korábban ismertnél jóval súlyosabb mérgezések történtek. Volt olyan dolgozó, akit a határértéket 510-szeresen meghaladó rákkeltő vegyi anyag belégzésének tettek ki. Magyar azt mondta, a csúcson 7500-an dolgoztak ott, „ebből a 7500-ból 3600 ukrán vendégmunkás volt […]”, szerinte a magyar GDP-hez ennek szinte semmilyen hozzáadott értéke nem volt, a profitot úgy, ahogy van, kivitték, és még szennyezték is a környezetet. „Ezt mi nem fogjuk megengedni, ez nem a magyar jövő, ez nem a magyar vidék jövője, vagy akár Pest megye jövője. Ez egész biztos.”

=== Egy héten belül szinte minden SAFE-hitelkérelmet jóváhagy az EU Tanácsa, az ezermilliárdokat érő magyar tervet még nem
URL: https://telex.hu/kulfold/2026/02/12/eu-europai-unio-tanacsa-safe-februari-dontesek
Az Európai Unió Tanácsa szerdán jóváhagyta nyolc tagállami kormány hitelkérelmét a SAFE nevű védelmi programban,közölte a testület.

Az Európai Bizottságtavaly javasoltlegfeljebb 150 milliárd eurónyi közös kölcsönt, hogy a tagállamok fejlesszék a védelmi képességeiket és iparukat. A SAFE-et a magyar kormányegyedüliként nem szavazta megaz EU miniszteri Tanácsában, az Országgyűlés többsége határozatban ment neki, Menczer Tamás, a Fidesz–KDNP kommunikációs igazgatója pedig kijelentette, hogy „nem kérünk belőle”. Tette mindezt annak ellenére, hogy Donald Trump követelésének megfelelően a kormány isvállalta a NATO-országok védelmi kiadásainakemelését, márelőtte is igyekezett pörgetnia hadiipart, miközbenkiugróan drágán sikerül finanszírozniaaz adósságát, szemben egy közös kölcsön kedvezőbb kamatával.

A kormány ezutánakkora, 20 milliárd eurós darabot kérta SAFE-ből, hogy ugyan csakkörülbelül ötödével kisebb összegetszánt neki az Európai Bizottság, ez így is a harmadik legnagyobb szelet, holtversenyben az EU egyetlen atomhatalmával, Franciaországgal. Még ezt a 16,2 milliárd eurót (nagyjából 6300 milliárd forintot) is túligényelte a 17,4 milliárdos (körülbelül 6600 milliárd forintos) tervével – ahogyNagy Márton gazdasági miniszter fogalmazott, „a biztonság kedvéért”.

Aterv nagyságára és az emiatti kétoldalú egyeztetésekrehivatkozva viszont az Európai Bizottság még azeddigikétkörbensem engedte át a magyar tervet, bár nem egyedül Magyarország járt így. A 19-ből eddig 16 kérelem kapott szabad utat, hogy a bizottsági zöld jelzés után a tagállami kormányok döntsenek róluk a Tanácsban.

A miniszteri testület szerdán a nyolc, első bizottsági körben átment tervet hagyta jóvá. A miniszterek alatti előkészítő szinten az állandó képviselők a második körösökről is megegyeztek, így a tanácsi közlemény szerint ezekre várhatóan jövő kedden hivatalosan is igent mondanak.

A magyar tervnél azért is van jelentősége a jóváhagyás idejének, mert jár egy legfeljebb 15 százalékos előleg is. A szerdai közlemény alapján az eddig 16 bizottsági zöld lámpát kapott kérelemből 13-nál adnak ilyet (nem részletezték, hogy ezt automatikusan megadták-e, csak voltak-e olyanok, akik nem kértek). Bár decemberben még uniós forrásból arról beszéltek a Telexnek, hogy várhatóan még az április 12-i választás előtt befuthat a magyar előleg, januárra már jóval bizonytalanabbul beszéltek erről. Az első körös jóváhagyásoknál legkorábban márciusi kifizetésekről írt az Európai Bizottság, azóta nagyjából egy hónap telt el, bár nem kizárt, hogy még a héten átengedik a magyar kérelmet is.

Ahogy arra a szerdai közlemény is rámutat, a Tanács jóváhagyása után az adott kormánynak még magát a kölcsönszerződést is meg kell kötnie az Európai Bizottsággal. Az Európai Parlamentbenkülön vitáztak a magyar tervről, mert felvetették, hogy a magyar kormány ezzel kerülné meg az uniós támogatások egy részének befagyasztását. Piotr Serafin költségvetési biztos viszonthangsúlyozta, hogy a SAFE-re is érvényes a jogszabály, amellyel létrehozták a feltételességi eljárást. (Ilyen eddig egyedül a magyar kormány ellen indult, a tagállamok szinte egyhangú szavazatával eredetileg 6,3 milliárd eurónyi magyar forrást blokkoltak, ebbőltöbb mint kétmilliárd már elveszett.) Uniós forrásból aVálasz Online-hoz hasonlóan úgy értesültünk, hogy ebbe a kölcsönszerződésbe tehetnek bele feltételeket, de nem kizárt, hogy csak a pénz egy részére, ahogy az sem, hogykorábbipéldákalapjánez nem blokkolja majd az előleget.

=== Nyolc éve nem volt olyan alacsony az infláció, mint januárban
URL: https://telex.hu/gazdasag/2026/02/12/2-1-szazalek-inflacio-januar
2026. januárban a fogyasztói árak átlagosan 2,1 százalékkal haladták meg az egy évvel korábbiakat – derül ki aKözponti Statisztikai Hivatal (KSH) keddi közléséből. Ennél alacsonyabb értékre utoljára 2018 márciusában volt példa. Az adat elmarad az elemzők várakozásaitól is, aPortfolio elemzői például2,3 százalékos inflációra számítottak.

A jelentős visszaesés oka részben a bázishatás: 2025 első hónapjában havi alapon 1,5 százalékos volt az áremelkedés, ez most csak 0,3 százalék volt decemberhez képest. Az élelmiszerek átlagosan 0,6 százalékkal drágultak az elmúlt hónapban. Az alacsony inflációs adat hátterében szerepe lehet az átárazásnak, de az árrésstopnak és a benzin nagy áresésének is.

A KSH adatai szerint az élelmiszerek ára 1,3 százalékkal nőtt előző év januárjához képest. A szeszes italok és a dohányáruk 6,3 százalékos drágulási üteme is alacsonyabb volt a decemberinél, ez utóbbi árát szinte kizárólag a hatósági árak változása, illetve a jövedéki adó emelése mozgatja. A szolgáltatások 5 százalékkal drágultak, ezen belül a színházbelépők a leginkább: ott 19,2 százalékos áremelkedést mértek januárban.

A háztartási energiáért 6,2, ezen belül a vezetékes gázért 12,8, az elektromos energiáért 1,9 százalékkal kellett többet fizetni. A januári adatban ugyanakkor valószínűleg még nem szerepel a rezsistop, mivel a statisztikai hivatal általában két hónapos csúszással számolja el az energiafogyasztást.

A friss inflációs adat megerősítheti a kamatcsökkentési várakozásokat: a Portfolio szerint nagyobb lehet az esélye, hogy a Monetáris Tanács már a legközelebbi, február 24-i ülésén lazítson a 6,5 százalékos alapkamaton.

=== Továbbra is a magyar írók uralják az osztrák köztévé könyves listáját
URL: https://telex.hu/karakter/konyvespolc/2026/02/12/krasznahorkai-laszlo-visky-andras-orf-sikerlista-bestseller
Krasznahorkai LászlóZsömle odavancímű regénye áll az osztrák állami közszolgálati műsorszolgáltató, azORF februári sikerlistájánakélén, Visky András gulágregénye, aKitelepítéspedig a második. Ez azt jelenti, hogy a mostani zsinórban a harmadik hónap, amikor magyar szerző műve vezeti a könyves listát.DecemberbenésjanuárbanVisky debütregénye volt az első, és az év legelején a Nobel-díjas Krasznahorkai László alkotása is befért a top 3-ba harmadik helyezettként.

AZsömle odavan2025 végén az S. Fischer gondozásában jelent meg németül. „Az első látásra egészen különös címűZsömle odavanaBáró Wenckheim hazatérután ismét csak a magyar rögvalóságba kalauzolja olvasóit, és számtalan párhuzamot kínál fel a korábbi alkotásokkal, ám jó néhány ponton el is tér azoktól, meglepő új utakat létrehozva ezzel az életműben” –írta a regényről 2024 eleji megjelenésekor kritikusunk.

AKitelepítés2022-ben jelent meg magyarul, németül a Suhrkamp Verlag adta ki 2025 októberében. A Nobel-díjas Herta Müller így méltatta: „Még soha ehhez hasonló könyvet nem olvastam. Ez egy szenzáció.” A regényt páratlan siker övezi német nyelvterületen: már a második kiadásánál jár, és a kritikusokból és irodalmárokból álló darmstadti zsűri februárbana hónap könyvének választotta.

=== Segélyvonalat indít a gödi gyár dolgozóinak a Magyar Szakszervezeti Szövetség
URL: https://telex.hu/gazdasag/2026/02/12/godi-akkumulatorgyar-magyar-szakszervezeti-szovetseg-nyilt-level-dolgozok
Anonim segélyvonalat indított a gödi Samsung-gyárban dolgozóknak a Magyar Szakszervezeti Szövetség (MASZSZ), hogy ezzel is segítsék a gyár jelenlegi és egykori dolgozóit. Mindezt pár nappal azután jelentették be, hogy a Telexen megjelent aSamsung mérgezéseit feltáró oknyomozó cikkünk.

A segélyvonalon munkajogászok és munkavédelmi szakértők várják az írásban feltett kérdéseket, amelyeket 24 órán belül megválaszolnak. Emellett a MASZSZ és két tagszervezete – Vasas Szakszervezeti Szövetség, Vegyipari Dolgozók Szakszervezeti Szövetsége (VDSZ) – közösen aláírtnyílt levélben követelia cégvezetéstől a munkavállalók védelmét, a „szisztematikus és szándékos” mérgezés azonnali leállítását.

Agödi Samsung-gyárról szóló tényfeltáró cikkünkbenrészletesen írtunk arról, hogy 2023 tavaszán olyantitkosszolgálati jelentéskerült a miniszterekhez, amely szerint az akkugyárban a korábban ismertnél jóval súlyosabbmérgezések történtek. Volt olyan dolgozó, akit a határértéket 510-szeresen meghaladó rákkeltő vegyi anyag belégzésének tettek ki. Az akkori kormányülésen több miniszter, köztük Rogán Antal a gyár működésének felfüggesztése mellett érvelt, míg Szijjártó Péter a bezárás ellen lobbizott. Szijjártó későbbálhírnek nevezte a Telex cikkét, és bejelentette, hogyfeljelentést teszszerkesztőségünkkel szemben. A gödi gyár ügyébennyomoz a rendőrség, emellett nemrég a Kúria is ítéletet hozott – arról, hogy pontosan hogy kell értelmezni a döntést,itt írtunk bővebben.

Az ügyről készült összefoglaló videónkatitt tudja megnézni:

=== Pam Bondi: Remélem, hogy Epstein szeretője a börtönben fog meghalni
URL: https://telex.hu/kulfold/2026/02/12/pam-bondi-jeffrey-epstein-ghislaine-maxwell
Ghislaine Maxwell „remélhetőleg börtönben fog meghalni” – a kongresszus tagjainak mondta ezt kedden azABC Newsbeszámolója szerint Pam Bondi igazságügyi miniszter.Ghislaine Maxwell Jeffrey Epstein szeretője, bűntársa volt. A 64 éves Maxwell 2020. júliusi letartóztatása óta rács mögött van, és a hetvenes évei közepén-végén járna, amikor szabadulhatna.

Bondit azokkal a vádakkal szorongatták meg, melyek szerint Ghislaine Maxwell bűntársa különleges bánásmódban részesül a kormányzat részéről – beleértve egy vitatott áthelyezést egy enyhébb fokozatú börtönbe.

Maxwellt a floridai FCI Tallahasseeből (egy „alacsony biztonsági fokozatú”, férfiakat és nőket is befogadó börtönből) a texasi FPC Bryanbe (egy kizárólag nőknek fenntartott, „minimális biztonsági fokozatú” táborba) szállították át két héttel azután, hogy magánbeszélgetést folytatott Todd Blanche igazságügyi miniszterhelyettessel.

Bondit a képviselőház igazságügyi bizottságának demokrata tagjai kérdezgették az Epstein-nyomozással kapcsolatban, a miniszter azt mondta: nem tudja megmondani, ki rendelte el Maxwell áthelyezését, majd megpróbált témát váltani.

„Már csak utólag értesültem róla” – mondta Bondi az áthelyezésről. „Ezt a Börtönügyi Hivataltól kell megkérdezni. Én ebben egyáltalán nem vettem részt” – tette hozzá.

Trumptól korábban kérdezték már, hogy kegyelmet adna-e Maxwellnek, de az elnök azt válaszolta, hogy senki sem kereste meg ezzel, bár ismételten hangsúlyozta, hogy lehetősége lenne kegyelmet adni.

Bondi több dühös riposztot is intézett a bizottság tagjaihoz az Epstein-ügy kapcsán.

A meghallgatás elején Bondi rá sem nézett az Epstein-túlélőkre és családtagjaikra, amikor Jamie Raskin, a bizottság rangidős tagja és Pramila Jayapal demokrata képviselő bemutatta őket. A túlélők a beszámolók szerint többször is hitetlenkedve rázták a fejüket a meghallgatás során, miközben Bondi a kongresszusi tagokat támadta.

Maxwell ügye azután kapott ismét nagyobb figyelmet, hogy Donald Trump még a beiktatása előtt megígérte, hogy nyilvánosságra fogják hozni az Epstein-aktákat, és ezt a követői kitörő örömmel fogadták. Ezfebruárban el is kezdődött, ám pár hónappal később az igazságügyi minisztériumbejelentette, hogy a vizsgálatuk alapján Epstein tényleg öngyilkos lett, amit a biztonsági kamerák felvételei is bizonyítanak. Ezta MAGA-világban nem fogadták túl jól, és hiábapróbálkozott Trump az ügy megoldásával, nem tudta lecsillapítani a támogatóit.

=== „Egy volt a milliárdból” – így emlékeztek a hírességek a Dawson és a haverok egykori főszereplőjére
URL: https://telex.hu/after/2026/02/12/james-van-der-beek-dawson-emlekezes-hiressegek
„James Van Der Beek egy volt a milliárdból, és örökké hiányozni fog, nem is tudom, mi mást mondhatnék. Csak annyira szomorú vagyok. A barátom volt, szerettem őt, és annyira hálás vagyok a barátságunkért” – ezekkel a szavakkal búcsúzott aBBCgyűjtése szerint a48 évesen meghalt színésztől, James Van Der Beektől korábbi színésztársa, Busy Philipps, aki a Dawson és a haverokban Joey Potter (Katie Holmes) szobatársát alakította.

Philipps azt is írta, hogy mindenkiért megszakad a szíve, akik szerették vagy ismerték a színészt, de különösen felesége és hat gyermeke miatt érez így. Ezután felhívta a figyelmet a család számára indult adománygyűjtő kampányra.

Van Der Beek 2024 novemberében közölte a nyilvánossággal, hogyvastagbélrákkal diagnosztizáltákmég 2023-ban. Akkor azt mondta, hogy optimistán tekint a jövőbe, és például merch termékek és mozis relikviákeladásábólpróbált bevételt szerezni a kezeléseire. Egészen haláláig aktív maradt, legutóbb a 2025-ben bemutatott Overcompensating című sorozatban tűnt fel egy mellékszerepben.

A sorozatban Dawson Leery anyját alakító Mary-Margaret Humes az Instagramon azt írta, James Van Der Beek kemény csatát vívott, erővel és méltósággal. „Mindig szeretni és csodálni foglak ezért. Az utolsó beszélgetéseink… mindössze néhány nappal ezelőtt… örökre ott lesznek a szívemben […]”.

Van Der Beek 2025 szeptemberben újra feltűnt volna a képernyőn korábbi sorozatbeli társaival, de a betegsége miatt csak videóban tudott csatlakozni hozzájuk.

Alfonso Ribeiro színész és tévés műsorvezető is az Instagramon búcsúzott tőle, azt írta, hogy mindig oda fog figyelni arra, hogy ő Van Der Beek lányának, Gwennek a keresztapja. „Vele voltam ezen a szörnyű úton, hogy legyőzze a rákot. A családja és a barátai is részt vettek ezen a hullámvasúton. A csúcspontoktól, amikor úgy tűnt, hogy túl van rajta, a mélypontokig […]” – írta.

Jennifer Garner színésznő szívszorító veszteségként írt Van Der Beek haláláról.

=== Budapestről induló és érkező járatokat is érint a Lufthansa-sztrájk
URL: https://telex.hu/gazdasag/2026/02/12/budapestrol-indulo-es-erkezo-jaratokat-is-erint-a-lufthansa-sztrajk
A Lufthansa pilótái és légiutas-kísérői csütörtöktől 24 órás, országos sztrájkot tartanak Németországban, ami jelentős fennakadásokat okoz a magyarországi forgalomban is.

A sztrájk elsősorban a Lufthansa és a Lufthansa CityLine járatait érinti. Mivel a budapesti forgalom gerincét a Frankfurtba és Münchenbe tartó járatok adják, a hatás jelentős, a legtöbb mai budapesti járatot törölték. A Frankfurtból induló és oda érkező gépek szinte teljes mértékben érintettek.

A müncheni járatokban szintén kiterjedt törlésekre kell számítani. A Lufthansa-csoporthoz tartozó, de más leányvállalatok által üzemeltetett járatok (pl. Austrian Airlines, SWISS, Brussels Airlines, Eurowings) elvileg menetrend szerint közlekednek, így a Bécsbe vagy Zürichbe tartó átszállások működhetnek.

A legfrissebb hírek szerint a Debrecen–München-járat esetében van esély az indulásra. Bár a CityLine elvileg sztrájkol, a debreceni reptér honlapja szerint a ma esti (18:00-as érkező és 18:55-ös induló) járatot egyelőre nem törölték.

A Lufthansa előzetesen „kiterjedt járattörléseket” jelzett, konkrét számot azonban nem közölt. A nagy repülőterek – köztük Frankfurt és Berlin – indulási listáin csak elszórtan szerepelnek működő Lufthansa-járatok. A légitársaság arra kérte az utasokat, hogy elsősorban digitális csatornákon tájékozódjanak, és ne menjenek ki a repülőterekre bizonytalan helyzetben.

A munkabeszüntetésben mintegy 4800 pilóta vesz részt a Lufthansa és a Lufthansa Cargo állományából, akik magasabb munkáltatói nyugdíjjárulékokat követelnek. A légiutas-kísérők – az Ufo szakszervezet szervezésében – több kollektív szerződésről akarnak tárgyalásokat kikényszeríteni, és a bezárás által fenyegetett Lufthansa CityLine személyzetét is sztrájkra hívták.

A Lufthansa vezetése visszautasította a követeléseket, és a munkabeszüntetést „szükségtelen eszkalációnak” nevezte, hangsúlyozva, hogy további költségnövekedésre nincs mozgástér.

A sztrájk miatt az utasok átfoglalásokra vagy alternatív utazási megoldásokra kényszerülhetnek, belföldi járatok esetében akár vasúti jegyre válthatják repülőjegyüket – közölte a Lufthansa.

=== Ködös reggel után kisüthet a nap csütörtökön
URL: https://telex.hu/belfold/2026/02/12/idojaras-csutortok-elorejelzes
Enyhe, itt-ott napsütéses időre kell számítanicsütörtököna ködös idő után, de a szél feltámadhat napközben és eső is előfordulhat, viszont legalább nem lesz extrém hideg: délután 9 fok körül alakulhat a hőmérséklet – írja előrejelzésében azIdőkép.

További melegedésre lehet számítanipénteken, amikor akár 9–16 fok között is lehetnek a maximumok, a Dunántúlon ugyanakkor helyenként záporok is kialakulhatnak. A hőmérsékletben még nem, de erős széllökésekben ekkor már érződik az érkező hidegfront,szombatrapedig meg is vastagszik a felhőzet, beborul az ég, és délután egyre többfelé ered ez az eső, amit késő este helyenként havas eső, havazás vált fel. A minimumok -3 és +3 fok között alakulhatnak, majd délután 7–15 fok lehet.

Vasárnapad még egy kis emlékeztetőt magából a tél, több helyen havazással indulhat a nap, és az előrejelzés szerint „eleinte délen és keleten még eső várható, majd ahogy a csapadék kelet felé halad, úgy vált a halmazállapot esőből hóba”. Szeles napra kell számítani, néhol 100 km/órát elérő széllökésekkel. Jelentős lehűlés jön, nappal mindössze -3 és +4 fok között alakulnak a maximumok.

=== Egy kiszivárgott dokumentum szerint a Samsungban az Átlátszó ellehetetlenítéséről tárgyaltak
URL: https://telex.hu/belfold/2026/02/12/samsung-god-szuverenitasvedelmi-hivatal-vizsgalat-atlatszo-akkugyar
2024 márciusában arról tárgyaltak a gödi Samsung SDI vezetésében, hogy milyen eszközökkel lehetne ellehetetleníteni az Átlátszót, vagy megakadályozni, hogy a jövőben a Samsungról írhasson – tudta meg a Telex. A cégben a kormánytól várták volna el, hogy valamilyen módon korlátozza az Átlátszó munkáját. Ez azóta sem történt meg, de a Szuverenitásvédelmi Hivatal három hónappal később vizsgálatot indított az Átlátszóval szemben.

=== Lázár szerint nem is volt évekig rákkeltő a levegő a Samsung akkumulátorgyárában
URL: https://telex.hu/video/2026/02/12/lazar-janos-lazarinfo-gyor-godi-akkumulatorgyar
Lázár Jánost a győri Lázárinfón kérdeztük, miért nem akadályozta meg a kormány, hogy a gödi Samsung-gyárban éveken átmérgező levegőt szívjanak be dolgozók. A miniszter szerint a kormányhivatal kiválóan járt el az ügyben, és a gyár is helyreállított minden hiányosságot, amire a kormányhivatal kérte.

=== Könyvkiadót alapítottak a Moly tulajdonosai
URL: https://telex.hu/karakter/konyvespolc/2026/02/12/griff-kiado-moly-armos-fruzsina-nagy-bence-patricia-c-wrede
Elsősorban gyerekeknek szóló regények fordítására fókuszál aMolytulajdonosai által alapítottGriff Kiadó, de idővel jó néhány mesekönyvet is szeretnének megmutatni a magyar olvasóknak – tudtuk meg a kiadó alapítóitól.

Az Ármós Fruzsina és Nagy Bence által létrehozott, 2008 decembere óta működő online könyves közösségben, a Molyon nyilvántarthatjuk a könyveinket, értékelhetjük az olvasmányainkat, különböző kihívásokban vehetünk részt és a címkézésnek köszönhetően megtalálhatjuk az ízlésünkhöz leginkább passzoló kiadványokat. A Molyon jelenleg több mint 630 ezer cím elérhető, ezekről csaknem 6,5 millió értékelés készült és 2015 óta a mára tekintélyes rangra szert tevőMerítés-díjnakis a Moly ad otthont.

Ármós Fruzsina azt mondta a Telexnek, régi álmuk volt a kiadó alapítása, viszont időbe telt, hogy rájöjjenek, nem is olyan lehetetlen ötlet ez. „Az volt a terv, hogy amikor a legkisebb gyerekünket intézményesítjük, a kiadó is elindul, de végül ezt nem vártuk meg, hanem az első lélegzetvételnyi időnkkel vágtunk bele.”

A név kiválasztásakor az általuk megjelentetni tervezett zsáner és a kiadó által megcélzott korosztály miatt fordultak a fantasztikus lények felé. „Én gyerekkorom óta bolondulok a sárkányokért, de a sárkány szó csengése sehogy sem tetszett nekünk. A Griff eleinte szóba se került, hiszen volt már korábban ilyen kiadó, és kiadói sorozat is. De végül úgy döntöttünk, ez nem lehet akadálya egy tökéletes névnek” – mondta Ármós Fruzsina. Ahogy akiadó honlapjánolvasható, „a legendák szerint a griffek – a sárkányokhoz hasonlóan – nagy kincsek őrzői. Nem kérdés, hogy a mi griffünk az egyik legnagyobb kincset őrzi: a jó történeteket.”

Mint Ármós Fruzsinától megtudtuk, kizárólag fordítások megjelentetését tervezik. Az első kiszemeltjük Patricia C. WredeEnchanted Forest Chroniclescímű sorozatának első két része. Az első (aDealing with Dragons,ami magyarulSárkánysegédcímen fog megjelenni) a reményeik szerint nyár végére már a polcokon lesz.

Jelenleg hárman viszik a kiadót, aSárkánysegédelkészítésébe egy grafikust, illetve egy fordítót vontak még be ezen felül.

=== Arte: Are the EU's new trade deals enough to survive Trump's tariffs?
URL: https://telex.hu/english/2026/02/12/arte-eu-s-new-trade-deal-trump-tariff
Europe's economy thrives on exports. It sells cars, wine and luxury goods all over the world, and millions of jobs in Europe depend on it. The USA is still the EU's largest trading partner, but it’s hard to work with a self-styled ‘Tariff King’ who slaps on unexpected tariffs from one day to the next. The EU is trying to protect its economy, and so is building new trade partnerships around the world, from South America to India and Malaysia.

This programme is produced by the European platform ARTE and available in 10 languages through the European media partnership EMOVE Hub. The hub is coordinated by ARTE and includes Balkan Insight (BIRN), Sinopsis (BIRN Romania), El País (ES), Gazeta Wyborcza (PL), Internazionale (IT), Ir, (LV), Kathimerini (GR), Le Soir (BE) and Telex (HU). The partnership receives EU-funding following DG CNECT’s call for European Media Hubs within the framework of the EU’s Multimedia Actions.

=== Arte: Trump vámháborúja miatt az EU úgy döntött, más barátok után néz
URL: https://telex.hu/kulfold/2026/02/12/eu-vamhaboru-kereskedelmi-megallapodas-trump
Az EU legfontosabb kereskedelmi partnere, az Egyesült Államok Donald Trump kiszámíthatatlan vám- és külpolitikája miatt egyre bizonytalanabb szövetségessé vált. Az Unió a „vámkirály” miatt elkezdte új piacok felé nyitogatni a kapuit. A Bizottság Dél-Amerikától Indiáig gyorsítva tárgyalja az új megállapodásokat, hogy piacot biztosítson az európai autóknak, boroknak és szolgáltatásoknak. A tét: milliók munkahelye és Európa stratégiai mozgástere.

Ezt a műsort az Arte európai platform készíti, és az EMOVE Hálózat nevű európai médiatársuláson keresztül kilenc nyelven teszi elérhetővé. A hálózatot az Arte koordinálja, és a spanyol El País, a lengyel Gazeta Wyborcza, az olasz Internazionale, a litván Ir, a román Sinopsis (BIRN), a görög Kathimerini és a belga Le Soir mellett a Telex is tagja. A társulás uniós finanszírozásban részesül, miután a DG CNECT „európai médiaközpontok” létrehozására irányuló felhívást tett közzé az EU-s multimédia-cselekvések keretei közt.

=== A Marvel és a DC évtizedekig közösen ült a „szuperhős” szó védjegyén
URL: https://telex.hu/eszkombajn/2026/02/12/marvel-dc-comics-kepregeny-szuperhos-vedjegy
Bár csak 20-30 éve kerültek be igazán a köztudatba és váltak mainstreammé, a szuperhősök már a 20. század első fele óta hódítanak a popkultúrában. Azt gondolnánk, hogy azt a szót, hogy „szuperhős”, senki nem birtokolhatja, hiszen az űrhajó vagy sárkány szavakat sem védetheti le senki. Pedigalig másfél évvel ezelőttiga két nagy képregényóriás, a Marvel és a DC évtizedeken át közösen birtokolta a „super hero” szóösszetétel védjegyét, aminek jelentős popkulturális hatása volt.

Az egész úgy indult, hogy egy Ben Cooper Inc. nevű, halloweeni jelmezeket gyártó cég 1967-ben levédette a „super hero” szóösszetételt, hogya Marveltől és DC-től licenceltjelmezeikkel kapcsolatban csak ők használhassák azt. 1972-ben azonban a Mego Corporation saját kérelmet nyújtott be, mert le akarták védetni a World’s Greatest Super Heroes, azaz a világ legnagyobb szuperhősei kifejezést, mert ezzel akarták piacra dobni új akciófiguráikat.

Ez a Ben Coopernek nem jött be, ezért ellenezték a védjegykérelmet, sőt, beadtak egy újat, amiben a többes számú „super heroes”-t is megszerezték volna, nemcsak jelmezekre, hanem játékokra is. Ezt a védjegyet jelmezekre 1975-ben megkapták, de a játékos védjegyről születő döntés még évekig elhúzódott.

A Mego végül megunta a jogi huzavonát, és 1975-ben átruházta a saját védjegyét a Marvelre és a DC-re, amiknek többször is gyártottak már figurákat. Ez jól jött a cégeknek, mert ekkorra már rájöttek, hogy jobban keresnek azzal, ha bérbe adják a népszerű szuperhőseik felhasználási jogait, mint a képregényeladásokkal.

A Ben Cooper vezetése végül úgy döntött, hogy megőriznék a jó üzleti kapcsolatot, és ők is átadják szuperhősös védjegyeiket a Marvelnek és a DC-nek, így 1977-től gyakorlatilag ez a két cég birtokolta a szuperhős kifejezést. Csak ők használhatták borítókon, játékok dobozain, ágyneműhuzatokon, csokin, reklámokban, és igazából bármilyen terméken, és mindenkit kíméletlenül bepereltek, amint megpróbált szuperhősként hivatkozni valamire, amit piacra akart dobni.

Egészen 2024-ig ment ez így, amikor is a DC Comics Scott Richold képregényírót vette elő a Super Babies című képregénysorozata miatt, aminek címét Richold cége le akarta védetni. A DC szerint a cím túlságosan is hasonlított az ő super hero védjegyéhez, ami összezavarhatja az olvasókat és rombolhatja a DC szuperhőseinek renoméját. Erre Richold csapata 2024 májusában a védjegy törlését kérte, hogy ne csak a DC és a Marvel használhassa együtt ezeket a szavakat.

Végül az amerikai védjegyekkel foglalkozó hivatal váratlan módon a kisebb cégnek adott igazat, és eltörölte a képregényóriások közel ötven évig megtartott védjegyeit. Az indoklás szerint azért, mert a szuperhős kifejezés túl általános ahhoz, hogy bárki a sajátjának mondhassa. Ezzel véget ért a két képregényes óriás rémuralma, és ma már bárki, bármire rámondhatja, hogy az egy szuperhős. Jó, ez eddig is így volt, de mostantól akár már pénzt is lehet vele keresni.

=== Nem csak azok járnak jól a napelemes-akkus ingyenpénzzel, akik megkapják
URL: https://telex.hu/g7/elet/2026/02/12/energiatarolo-akkumulator-otthoni-energiatarolo-program-catl-eve
Annyira sokan szeretnének 2,5 millió forintos állami támogatással otthoni akkumulátort venni a napelemük mellé, hogy a kormány meg fogja emelni az eredetileg 100 milliárd forintosra tervezett Otthoni Energiatároló Program keretét. Gulyás Gergely Miniszterelnökséget vezető miniszter múlt héten a kormányinfónazt mondta, a pályázatot 40 ezer háztartásra elengedő keretösszeggel írták ki, de eddig 75 ezren jelentkeztek, ezért megemelik a keretet. Azt nem árulta el, hogy mennyivel; azt mondta, megvárják, hogy a pályázatok március 15-éig beérkezzenek, és az cél, hogy minél többen vehessenek részt a programban.

Az energiatároló pályázat időzítésében nem nehéz felismerni azt a szándékot, hogy a kormány még a választás előtt kiszórjon a potenciális választóinak egy kis pénzt, de a program a hazai áramellátás és tágabb értelemben az energiaátmenet szempontjából is érdekes, másrészt pedig az akkumulátoripari vonatkozásai is aktuálisak.

A lakossági energiatárolás terjedése a megújuló energiák és különösen a napenergia terjedésének új fejezetét nyithatja meg, aminek a jelei már szerte a világban tapasztalhatók. Az Egyesült Államokban például, ahol a 2025 elején hivatalba lépő Donald Trump a megújulók állami támogatásának visszavonását jelentette be, tavaly novemberig az újonnan telepített villamosenergia-kapacitás több mint 90 százalékát a napenergia és az akkumulátoros energiatárolás adta az USA Energiainformációs Hivatalának adataialapján.

Hasonló trendek voltak jellemzők az Európai Unióban is, ahol 2025-ben az Ember nevűagytröszt jelentése szerinta napenergia-termelés ötödével nőtt 2024-hez képest, illetve egyes országokban az energiatárolók egészen látványosan elkezdték felváltani a földgázfogyasztást az esti órákban. Mindez az akkumulátorgyártáson belül is az energiatárolók előtérbe kerülését vetíti előre, már csak azért is, mert az elmúlt hónapokban számos nagy járműgyártó (Ford, GM, Stellantis)fogta visszaaz elektrifikációs terveit.

Mielőtt rátérnénk, hogy a hazai villamosenergia-termelés szempontjából mi lehet a funkciójuk a program keretében beszerzett akkumulátoroknak, röviden érdemes a háztartási napelemek terjedésére is kitérni. Az ezzel kapcsolatos legfrissebb adatokat a Mavir tavaly év elején adta ki, és e szerint 293,5 ezer lakossági napelemvolt használatbanországosan. Az egyelőre Gulyás szavai alapján bizonytalan, hogy végül hány háztartás kap majd támogatást, de ha úgy számolunk, hogy legalább 40, de akár 80 ezer is, akkor – feltételezve, hogy azóta a napelemek száma is nőtt – nagyjából akár a napelemes háztartások 10-20 százalékába kerülhet állami támogatással akkumulátor. Mivel a tárolói névleges kapacitás minimum 10 kilowattóra kell hogy legyen, így 400-800 megawattórányi tárolási kapacitás jönne létre, ami már rendszerszinten is jelentősnek mondható.

A napenergia egyik legnagyobb hátránya az időjárás-függősége, ezért érdekes, hogy a jelenleg elérhető akkumulátortechnológia ezt milyen szinten tudja kezelni. Az energiatárolásban jelenleg ugyanúgy a nikkel-mangán-kobalt (NMC) és a lítium-vas-foszfát (LFP) akkumulátorok jönnek szóba, ahogy az elektromos autóknál. Ugyanakkor az otthoni energiatárolás terén az LFP-akkumulátorok bizonyulnak a legalkalmasabbnak, mivel olcsóbbak és hosszabb élettartamúak az NMC-kémiájú celláknál Höfler Lajos, a BME Vegyészmérnöki és Biomérnöki Kar Szervetlen és Analitikai Kémia Tanszékének docense szerint. Jelenleg ezek az akkumulátorok nem képesek ugyan teljes mértékben ellensúlyozni a megújulóenergia-források időjárás-függőségéből adódó ingadozásokat, de ettől függetlenül is nagy potenciál van a használatukban.

„Az LFP-akkumulátor ugyan nem alkalmas arra, hogy a nyáron termelt energiát télen felhasználhatóvá tegye, de napon belüli vagy nagyobb kapacitású akkumulátor esetén akár több napon belüli kilengések kiegyenlítésére már jól használható” – mondta. Emiatt nincs nagy jelentősége annak sem, hogy az LFP energiasűrűsége alacsonyabb, tehát kevesebb energiát tud eltárolni adott térfogatban az NMC-hez képest, hiszen helyhez kötött (stacioner) energiatárolás esetén az a 30 százalékos térfogattöbblet nem különösebben számít.

A G7 megkeresésére szintén a szezonális csúcsterhelések és rövid távú ingadozások kiegyenlítését említette meg a programban beszerezhető akkumulátorok legnagyobb rendszerszintű előnyeként Rácz Viktor, a Budapesti Corvinus Egyetem Regionális Energiagazdasági Kutatóközpontjának (REKK) kutatója. Szerinte mivel a magyar energiamixben egyre nagyobb szerepet játszik a napenergia, az akkumulátoros energiatárolás elsősorban a tavaszi–nyári időszakban járulhat hozzá érdemben a villamosenergia-rendszer napon belüli kiegyenlítéséhez. Emellett a napok közötti kiegyenlítés is lehetséges, de ez nagyban függ a háztartások fogyasztási profiljától, és valószínűleg a gyakorlatban ritkább lenne.

Rácz emellett azt is megemlítette, hogy a minimum 10 kilowattórás tárolókapacitás várhatóan nem lesz kihasználva éves szinten. Egy átlagos háztartás éves villamosenergia-fogyasztása ugyanis körülbelül 2500 kilowattóra, napi egy ki- és betárolási ciklust feltételezve pedig mintegy 3600 kilowattóra névleges teljesítményt ad ki az államilag előírt minimumkapacitás. Emellett a nyári időszakban kérdéses, hogy az eltárolt energiát napon belül fel tudja-e használni a napelemes háztartás, télen pedig a napelemek kevesebbet termelnek, és ebben az időszakban emiatt kétséges a tárolói kapacitás optimális kihasználása.

Ha az akkumulátoros háztartások a csúcsidőben – tehát a kora esti és reggeli órákban – a saját maguk által megtermelt áramot használják, annak vannak rendszerszintű előnyei, hiszen a napon belül ilyenkor a legdrágább az áram termelése – amit a háztartások Magyarországon nem érzékelnek –, de az országos energiaellátás szempontjából több potenciális előny is kihasználatlan marad Rácz Viktor szerint.

Mivel az új energiatárolók nem integrálódnak a villamosenergia-rendszer irányításába, az árhatás sem érvényesül az energiatárolókba kerülő áram esetében. Ennek legnagyobb hátránya, hogy dinamikus árazás híján ezek a háztartások nem lesznek arra ösztönözve, hogy a rendszer szempontjából kritikus időszakban használják az eltárolt villamos energiát. Dinamikus árazás mellett az otthoni tárolók rendszerszinten hatékonyabb felhasználást tennének lehetővé, ami átlagosan olcsóbb áramot, tehát nemzetgazdasági szinten is érezhető előnyöket jelentene.

Rácz szerint szintén nem javítja majd érdemben a program azoknak a területeknek a villamosenergia-rendszerét, ahol korábban a napelemek gyors terjedését nem követte megfelelő mértékben a rendszerfejlesztés. Mivel az energiatárolók napi szintű működéséről sem az átviteli rendszerirányító (ez itthon a Mavir), sem az elosztóhálózat-üzemeltetők (E.ON, Elmű, MVM, Opus Titász) nem kapnak majd valós idejű adatokat, ez megnehezíti a fogyasztás és termelés előrejelzését, és korlátozza a rendszerirányítók lehetőségét a hálózat stabilitásának fenntartására.

Rácz szerint az lenne az ideális, ha a háztartási akkumulátorok jobban integrálódnának a villamosenergia-piacba, és értékesíthetnék is a megtermelt áramot. Ehhez hasonló rendszert például Dániában már jelenleg is alkalmaznak, és ott dinamikus árazás és az automatizált vezérlés révén a fogyasztók döntései szorosabban illeszkednek a rendszer egészének igényeihez.

Itthon egyébként nem most kezdődik majd az energiatárolók felfutása: a Magyar Energetikai és Közmű-szabályozási Hivatal (MEKH) adatai szerint tavaly októberben mintegy 50 darab, fél és ötven megawatt közötti teljesítményű energiatárolónak volt villamosenergia-ipari engedélye, összesen mintegy 600 megawatt kapacitásra. Ez a kapacitás pedig több állami programnak köszönhetően is bővül még. Az Otthoni Energiatároló Program mellett jelentős, körülbelül 100 megawattórányi pluszkapacitás jött létre a Napelem Plusz programban, aminek keretében az állam napelemes rendszerekkel összekapcsolt akkumulátoros energiatároló beszerzését támogatta.

Ennél jóval nagyobb kapacitást hozhat a rendszerbe a METÁROLÓ támogatási program, amely az energiatermelők és -kereskedők számára kiírt pályázatként 2026. június végéig összesen 440 megawatt új energiatároló-kapacitás megvalósítását célozza. Emellett nemrég nyitották meg a METÁROLÓ II. pályázatot, amelyet kifejezetten ipari fogyasztók számára hirdettek meg: a tender keretében 50 milliárd forint támogatást osztanak szét, várhatóan 500-600 nyertes pályázó között.

Rácz Viktor szerint a következő években olyan volumenű új, jelentős beruházási támogatást kapó energiatárolói kapacitás léphet be a magyar villamosenergia-rendszerbe, amely mellett már az is elképzelhető, hogy a termelés és fogyasztás egyensúlytalanságainak korrigálására szolgáló kiegyenlítőenergia-termelés esetében a tárolók kiszorítják a gázerőműveket a piacról.

Ezzel társadalmi szinten mindenki nyerne, mivel így olcsóbbá válna a villamos energia a fogyasztási csúcsidőszakban,

a gázerőművek lépnek be ugyanis a legmagasabb árszinten a termelésbe. Ezt a lakossági fogyasztók közvetlenül nem érzékelik ugyan, a vállalatok azonban igen, és az államnak is kisebb teher lenne a rezsicsökkentett díjszint fenntartása. Ha pedig idővel a dinamikus árazás*Megfelelő mérőórák beszerelésére és a rendszer fejlesztésére lenne szükség ahhoz, hogy a rendszerüzemeltetőknek legyenek olyan információik, ami lehetővé teszi a dinamikus árazást.és a háztartási akkuk rendszerbe integrálása is elterjed, az előnyök még nagyobbak lehetnek.

Visszatérve az iparági trendekre, az otthoni energiatárolás lehetővé válása az akkumulátorok és a napelemek olcsóbbá válásának hosszú távú trendjével van összefüggésben. 2012-ben a lítiumion-akkumulátorok kilowattóránkénti ára például még 1200 dollár körül mozgott, ma viszont már 100dollár környékénvan, és további csökkenés várható.

„Ez a trend a villanyautók akkumulátorait is olcsóbbá teszi, de mivel ezen a piacon már nem várható a korábbi, gyakran duplázódó növekedés, a következő években sokkal nagyobb potenciál rejlik a háztartási és ipari energiatárolók piacában” – mondta erről Höfler Lajos. Hozzátette, technikailag az autókban elhasználódott akkumulátorok celláit is újra lehetne hasznosítani stacioner akkumulátorokban, ugyanakkor a jelenlegi iparági trendek szerint ez kevésbé célszerű, mivel a megmaradó élettartammal kapcsolatos bizonytalanság és az átalakítás ipari költségei gyakran hátrányt jelentenek az egyre olcsóbbá váló új cellák felhasználásához képest.

Mivel az elektromos járművek értékesítése nem abban a tempóban fut fel, ahogy azt korábban elképzelték, a nagy akkumulátorgyártók egyre inkább a háztartási és ipari akkumulátorok gyorsan bővülő piacára helyezik át a fókuszt. AWall Street Journalcikke szerint ez a stratégiai irányváltás főleg az amerikai piacon teszi lehetővé a pangó gyártókapacitások kihasználását, miközben kielégíti a közműszolgáltatók és adatközpontok növekvő keresletét. Eközben, ahogy aFinancial Timesezzel nemrég részletesebb cikkben is foglalkozott, a dél-koreai és kínai gyártók versenye a villanyautók akkumulátorairól egyre inkább áthelyeződik az energiatárolás piacára is, ahol a technológiailag lemaradóban lévő dél-koreai cégek az amerikai piacon új lehetőséget kaptak azzal, hogy az USA vámokat vetett ki a kínai akkumulátorokra.

A globális piacon egyébként hasonlók az erőviszonyok az energiatárolásban, mint a villanyautók akkumulátorainak piacán: a kínai akkumulátorgyártók együttes piaci részesedése 90 százalék feletti, és ahogy az SNE Research nevű kutatócégadataiból kiderül, a dél-koreaiak (Samsung SDI, LG Energy Solution) együttes piaci részesedése 2024-hez képest 2025-re 7-ről 4 százalékra esett vissza. A magyarországi cellagyártással (hamarosan) rendelkező vállalatok közül a CATL piaci részesedése tavaly 30, az Eve Poweré pedig 12 százalék volt globálisan. Tavaly a CATL részvényárfolyamamegugrott, miután a kínai kormány 2027-re több mint 180 gigawattnyi új energiatároló kapacitás kiépítését tűzte ki célul. A debreceni gyárakkal is rendelkező kínai cégek fő piaca az energiatárolás terén továbbra is Kína maradhat.

Globálisan tavaly az energiatárolók éves telepítése új rekordot érhetett el, 92 gigawattot, ami 23 százalékkal haladja meg a 2024-es szintet a BloombergNEF gyűjtésealapján. Az új kapacitások több mint felét Kínában építették ki, az Egyesült Államok pedig 14 százalékos részesedést ért el az új kapacitásokon belül, és a következő években is hatalmas növekedésre lehet számítani. A BloombergNEF előrejelzése szerint 2035-re a kumulált energiatárolói kapacitás elérheti a 2 terawattot, ami nyolcszoros növekedést jelentene a 2025-ös szinthez képest.

=== Történelmi siker, négy év alatt két különböző párral nyert olimpiát a francia jégtáncos
URL: https://telex.hu/sport/2026/02/11/jegtanc-tortenelmi-siker-egy-ora-alatt-ket-olasz-arany-osszefoglalo
A 24 éves svájci Franjo von Allmen legendák nyomába ért Milánóban, miután harmadik aranyát nyerte, ezúttal a szuper óriás-műlesiklásban volt a leggyorsabb, 13 századdal győzött. 1956-ban az osztrák Anton Sailernek (lesiklás, óriás-műlesiklás, műlesiklás), 1968-ban a francia Jean-Claude Killynek (lesiklás, óriás-műlesiklás, műlesiklás), 2002-ben pedig a horvát Janica Kostelicnek (óriás-műlesiklás, műlesiklás, kombináció) sikerült ez a bravúr.

A biatlonos Julia Simon nagy fölénnyel nyert, és a célba érkezés után csendre intette a nézőket.Hogy miért, arról itt írtunk.

A szánkópályán jobb napjuk nem is lehetett volna az olaszoknak, a férfi és a női páros aranyérmét is otthon tartották. A férfi párosuk az első futam után a harmadik helyen állt, de fokozatosan zárkóztak fel, és végül ünnepelhettek.

Az amerikaiak is dupláztak, a férfi gyorskorcsolya 1000 méteres távján és a szabad stílusú síben nyertek. Jordan Stolz nem titkolta, hogy három aranyért jött,ebből az első már a nyakában van.

Az éremtáblán vezető Norvégia most az északi összetett aranyérmét vitte el – ez volt az ország hetedik elsősége –, izgalmas befutó volt, Öftebro egy másodperccel verte meg a második helyen beérkező osztrák Lampartert.

A jégtáncban történelmi sikert ért el a francia Guillaume Cizeron, aki négy évvel ezelőtt egy másik párral, Gabriela Papadakisszal győzött. Most rekordidő alatt szokott össze Laurence Fournier-val, és a ritmustánc után a kűrben is hajszállal jobbak voltak, mint az amerikai kihívóik, akik hatalmas szintén vastapsot kaptak.

A két páros egyébként jó barátságban van, együtt készültek a játékokra, össze is ölelkeztek az eredményhirdetésig, kicsivel több mint egy pont döntött köztük.

A szerdán elkezdődött férfi hokitornán a szlovákok 4-1-re legyőzték a címvédő finneket. Az első harmadban szerzett vezetést Szlovákia, a másodikban a finnek egyenlítettek, a harmadikban a három szlovák találat eldöntötte a pontok sorsát. Az utolsó gólt már az üres kapuba ütötték, miután a finnek levitték a kapusukat. A svédek 5-2-re őrölték fel az olaszokat.

A szerdai aranyérmesek:

=== Ezreket evakuáltak Portugáliában a heves viharok okozta áradások miatt
URL: https://telex.hu/kulfold/2026/02/11/portugalia-aradas-evakualas
Heves zivatarok miatt ezreket kellett evakuálni Portugália északi részén szerdán, miután a víz elárasztott több térséget is. Január vége óta heves viharok söpörtek végig Portugália több részén is, háztetőket szakított le, településeket árasztott el a szélsőséges időjárás, százezrek áram nélkül maradtak napokra, írja az MTI. Legalább 16 ember meghalt már a viharokban, egy idős férfinemrégiben.

A viharok a héten alábbhagytak, de egy úgynevezett „légköri folyó” hatalmas mennyiségű csapadékot szállított a trópusokról Portugália felé, ezzel újabb esőzéseket okozva. Coimbra városában például 3000 embert evakuáltak a gátszakadástól tartva, mert attól tartanak, hogy szerda este rosszabbra fordul a helyzet. A város középkori városfala az UNESCO-világörökség részét képezi, ezt a falat is megviselte az időjárás. Az időjárás-előrejelzések szerint szombatig nem várható javulás az időjárásban.

=== Magyarjai nélkül nyert fontos meccset a Liverpool
URL: https://telex.hu/sport/2026/02/11/magyarjai-nelkul-nyert-fontos-meccset-a-liverpool
Az angol bajnokság 26. fordulójában első hazai vereségét szenvedte el hazai pályán az újonc Sunderland. Az 1-0-ra győztes Liverpool ezúttal nélkülözte Szoboszlai Dominikot, akit vasárnap kiállítottak a Manchester City elleni vereség végén. A magyar középpályás először hiányzott a szezonban. Kerkez Milos sem kapott lehetőséget, a védelem bal oldalán a skót Andy Robertson volt a pályán.

Az első félidőben Florian Wirtz előtt adódott három komolyabb lehetőség, de a német szélső egyiket sem tudta kihasználni. A vendégcsapat a fölényét a második félidőben tudta gólra váltani, amikor Szaláh szögletére a holland középhátvéd, van Dijk jól érkezett és a kapuba bólintott. Az egyiptomi szélső a hajrában még magabiztosabbá tehette volna a sikert, de nagy ziccerben hibázott.

A Sunderlandben most nem volt meg az erő, hogy nyomás alá helyezze a Liverpoolt, és a Pool ugyan maradt a hatodik helyen, de a negyedik pozícióban lévő Manchester Uniteddel szemben mindössze három pontra csökkentette a hátrányát.

=== Saját anyjával is végzett a kanadai lövöldöző azelőtt, hogy támadást indított iskolája ellen
URL: https://telex.hu/kulfold/2026/02/11/kanada-lovoldozes-elkoveto
A 18 éves Jesse Van Rootselaar volt az elkövetője annak a kanadai, Tumbler Ridge-beli lövöldözésnek, amiben végül kilencen haltak meg – mondta Dwayne McDonald, a Kanadai Királyi Lovasrendőrség helyettes főkapitánya a sajtónak. McDonald beszélt arról is, hogy a rendőrség két perc alatt ért a lövöldözés helyszínére azután, hogy bejelentés érkezett hozzájuk. Az áldozatok között egy tanárnő, három diáklány és két 13-17 év közötti fiú is van.

Az áldozatok között van az elkövető anyja és 11 éves mostohatestvére is, az ő holttestüket egy helyi házban találták meg. Az elkövető otthon kezdte az ámokfutást, ezután ment el iskolájába, itt 12-17 éves diákokkal végzett. A rendőrség szerint nincs arra utaló jel, hogy az elkövetőt zaklatták volna az iskolában, ráadásul már négy éve nem járt iskolájába.

A Brit Columbia államban, Vancouver városától nagyjából 650 kilométerre északra található településen, Tumbler Ridge-bankilenc embert ölt meg egy lövöldöző, aki magával is végzett. A helyi hatóságok közlése szerint a kiérkező rendőrök hat áldozat és a támadó holttestét találták meg az iskolában, egy sebesült a kórházba szállítás közben vesztette életét, és emellett még két másik embert találtak holtan egy házban. A lövöldözés sérültjei közül két embert életveszélyes állapotban szállítottak mentőhelikopterrel kórházba, míg 25 másik sebesültet a város klinikáján láttak el nem életveszélyes sérülésekkel.

McDonald arról is beszélt, hogy két fegyvert találtak a lövöldözés helyszínén, de az elkövető egyedül cselekedett, a rendőrségnek egyelőre nincs további gyanúsítottja az ügyben.

A rendőrség szerint az elkövető férfinak született, de nőként azonosította magát pár éve, otthonához pedig többször szálltak ki a hatóságok mentális egészségügyi problémákkal kapcsolatban. Korábban foglaltak le fegyvereket a lakásában, de az elkövető kérvényezte a fegyverek visszakapását, és végül vissza is kapta. Ennek ellenére 2024 óta nem volt regisztrált fegyver nála.

A lövöldözésről ésrészleteiről itt írtunk.

(BBC)

=== Lengyelország nem csatlakozik Trump béketanácsához
URL: https://telex.hu/kulfold/2026/02/11/lengyelorszag-nem-csatlakozik-a-beketanacshoz
Lengyelország nem vesz részt a Donald Trump amerikai elnök által a globális konfliktusok kezelésére létrehozottBéketanácsmunkájában – jelentette be szerdán Donald Tusk miniszterelnök, intézményi és jogi aggályokra hivatkozva. Hozzátette, hogy nem zárja ki Varsó csatlakozását, amennyiben a tanács működése a jövőben egyértelművé és átláthatóvá válik.

A miniszterelnök a lengyel kabinetülés előtt nyilatkozva kifejtette, hogy a tanács irányadó elvei, jogi státusza, konkrét céljai – különösen a Gázai övezet újjáépítésével kapcsolatos célkitűzései –, valamint a felépítését érintő egyes alkotmányossági aggályok miatt Lengyelország nem vesz részt a Béketanács munkájában. Hangsúlyozta ugyanakkor, hogy Lengyelország és az Egyesült Államok kapcsolatai továbbra is prioritást élveznek, és a helyzet változása esetén Varsó részvételét sem zárta ki.

Tusk elmondta, hogy a lengyel nagykövetség meghívást kapott Washingtonba a Béketanács február 19-re tervezett alakuló ülésére. „A meghívás vagy a lengyel miniszterelnöknek vagy a lengyel elnöknek szólt, és továbbra is érvényes” – tette hozzá.

Lengyelország Béketanácsban való részvétele a Nemzetbiztonsági Tanács (RBN) szerdai ülésének napirendjén is szerepelt, amelyet a lengyel államfő hívott össze, és amelyen Tusk is jelen volt. Karol Nawrocki elnök az ülésen elmondta: bár ismeri a kormány aggályait, a probléma nem az, hogy a kormánynak kétségei vannak Lengyelország esetleges tagságával kapcsolatban, hanem az, hogy nem fogalmazott meg konkrét álláspontot a kérdésben, és nem továbbított erről elemzést az államfői hivatalba. Felszólította a kormányt, hogy tegyen konkrét, tényekre alapuló javaslatot.

„A lengyel államnak felelősségteljes döntésre van szüksége, nem pedig kényelmes hallgatásra” – fogalmazott az elnök. Hozzátette: bárkivel kész tárgyalóasztalhoz ülni, amennyiben az a lengyel állam érdekeit szolgálja.

A svájci Davosban januárban megalakult Béketanács a Gázai övezet újjáépítésének felügyeletére jött létre, célkitűzései azonban időközben kiterjedtek a globális konfliktusok szélesebb körű kezelésére is. Határozatlan ideig Trump vezeti a testületet, a tanácstagok mandátuma három évre szól, emellett állandó tagságot kaphat minden olyan állam, amely legalább egymilliárd dollárral hozzájárul a költségvetéshez. A testülethez Magyarország is csatlakozott, Orbán két hét múlvaújra az Egyesült Államokba utazik, a hétvégén arról posztolt a Facebookon, hogy Donald Trump hívta meg a Béketanács alakuló ülésére.

Az amerikai elnök korábban jelezte, elképzelhetőnek tartja, hogy a testület a jövőben felváltja az ENSZ-t, amely szerinte nem működik kellő hatékonysággal. (MTI)

=== Magyar Péter a kampányindítón: Április 13-án mindenki könnyebben fog tudni levegőt venni, a fideszesek is
URL: https://telex.hu/belfold/2026/02/11/magyar-peter-bicske-kampanyindito-1
Hatvan nappal a választások előtt Bicskén tartotta kampányindítóját a Tisza Párt elnöke. Magyar Péter két évvel a 2024-es kegyelmi botrány után újból ellátogatott a bicskei gyermekotthonhoz. Akkor nem engedték be őket, „közelharcot kellett vívnia” Csizi Péter helyettes államtitkárral. Most sem engedték be őket, de bevihették az ajándékokat, focilabdákat, sporteszközöket, amiket át is vett az otthonvezető.

„Bicske sajnos még mindig aktuális, még mindig nem kaptak a magyar emberek válaszokat, nem kaptak bocsánatkérést a kormánytól az áldozatok”

– mondta Magyar Péter, aki ismertette a párt terveit:

A gyermekotthoni látogatás után a kampányindítón arról beszélt, hogy két évvel ezelőtt még senki nem tudta elképzelni, hogy elindul egy érdemi változás.

Ez a választókerület sok mindenről híres, itt a NER szívcsakrája, de azt tudom üzenni az uraknak, hogy Felcsúton is győzni fog a Tisza – mondta, majd bemutatta a bicskei jelöltet, Bögi Viktóriát. Bögi szerint szomorú, hogy milyen megfélemlítésben vannak a polgármesterek, az önkormányzatok, akik nem mernek szóba állni vele.

Magyar Péter beszélt a gyermekvédelemről, a MÁV tönkretételéről, amit „Lázár János amortizált le”, de szerinte ezeket az embereket nagyon gyorsan el fogjuk felejteni. „Azt tartja ma eredménynek Lázár, ha egy illemhelyet valahol megnyitnak.”

Szóba kerültek az akkumulátorgyárak, amikkel „a teljes ország be van terítve”, megemlítette azt is, hogy a gödi gyár Fülöp-szigeteki munkavállalóia budapesti állatkertből megették a kacsákat és az aranyhalakat. Hosszasan sorolta azokat a kérdéseket, amiket feltenne az illetékeseknek, akikkel európai parlamenti képviselőként sürgős találkozót kezdeményez.

„Azt tudom ígérni, hogy bemutatjuk rögtön a valóságot, hogy milyen helyzetben van a költségvetés, a kórházaink, az iskoláink, a nyugdíjasotthonaink, és utána egy valós alapokon nyugvó költségvetést fogadunk el, hazahozzuk az uniós forrásokat. Április 13-án felkel a nap, bármilyen idő is lesz, mindenki könnyebben fog tudni levegőt venni, a fideszesek is” – összegezte a választások után várható állapotokat.

Február 15-én, egy nappal Orbán Viktor évértékelője után tartja meg a saját évértékelő beszédét Magyar Péter, február 16-tól 56 napon át, április 12-ig ismét országjárásra indul, hétfőn Mezőkövesden kezdenek Csézy Erzsébettel.

=== Egy szektavezér akciójától állami összeesküvésig terjednek a találgatások a Twin Peakshez hasonlított bolgár ügyben
URL: https://telex.hu/kulfold/2026/02/11/bulgaria-gyilkossag-nyomozas-rejtely-bolgar-twin-peaks-ivo-kalusev
Két helyszínen összesen hat halott, köztük egy 15 éves fiú – ennyit tudni biztosan arról a rejtélyes ügyről, ami egész Bulgáriát foglalkoztatja. Először a Petrohan-hágó egyik leégett turistaházánál fedeztek fel lőtt sebekkel három holttestet múlt hétfőn, majd hat nappal később és 16 kilométerrel arrébb megtaláltak egy lakóautót, benne szintén három halottal.

Az ügy körül rengeteg a megválaszolatlan kérdés, a hatóságok nyilatkozatai pedig eddig inkább csak növelték a homályt. Az ügyészség konkrétumok nélkül utalt egy felforgatónak mondott civil szervezetre, amelynek ennek ellenére tavalyig szerződése is volt egy minisztériummal, szektás viszonyokról, pedofíliagyanús jelekről beszélt, és rituális öngyilkosságot sejtetett.

A legfőbb ügyész, Boriszlav Szafarov erre tett rá egy lapáttal, amikor jó bulvársajtós érzékkel a legendás Twin Peaks-sorozathozhasonlítottamindazt, amit a szervezetről tud. Ezzel az ügy sokakban azt az érzetet keltette, hogy gyanús félőrültek gyülekezetének zavaros dolgairól lehet szó, és a szervezet csak látszólag foglalkozott az erdő önkéntes védelmével.

A hatósági sejtetés azonban ellenkező találgatásokat is szült, amelyek szerint a Twin Peaks-hasonlattal a rendőrség – vagy akár magasabb kormányzati körök – valójában épp az illegális fakivágásokra és az embercsempészetre épülő szervezett bűnözői csoportokról akarja elterelni a figyelmet.Így gondoljaa szófiai polgármester és egy volt kormányfő is.

Február 2-án tűzoltók érkeztek a Petrohan-hágóban égő turistaházhoz. A tűz eloltása után az épületben két kutya tetemére bukkantak, az udvaron viszont három holttestre. Mindhárom áldozat fején lőtt seb volt, láthatóan nem a tűzben haltak meg.

Róluk nem sokkal később a hatóságok kimondták, hogy legálisan tartott fegyvereik voltak, ezekkel követhettek el öngyilkosságot. Sőt, állítólag egy biztonsági kamerán látható, hogy a kutyákat ők terelik be a házba és gyújtják fel az épületet. Aztán kimennek a kamera látóteréből, így nem világos, mi történt velük halálukig.

A nyilvánosan fellelhetőfelvételekena ház felgyújtása nem látszik. Csupán az, hogy hárman kint állnak a havon, egy kutya vidáman szaladgál körülöttük. Néha a háttérből egy női hang is hallható, meg foszlányok a beszélgetésből: „Ők nem maradnak itt (…) Nagy megtiszteltetés volt, igazán. (…) Talán még többet is megtudunk. (…) Még találkozunk. (…) Mindent köszönünk.” Egy ponton más emberek is megjelennek, búcsúzkodnak, oldalt egy lakóautó látható.

Ez a lakóautó fontos elem, eleinte ugyanis a hatóságok a turistaház tulajdonosát gyanították a három férfi halála mögött. Nagy erőkkel keresték a felvételen is látható Ivajlo Kalusevet és egy vele lévő 22 éves fiatalt, valamint egy 15 éves fiút, aki Kalusev régi barátjának gyereke volt.

Február 8-án aztán egy pásztor az Okolcsica-hegyen rábukkant Kalusev lakóautójára, benne mindhármuk holttestével. A hatóságok szerint Kalusev lőhette le a két fiatalt, majd pedig végzett magával. Ezt azonban a 15 éves fiú apja kizártnak tartja. A férfi előzetesen azt is kizárta, hogy Kalusevnek köze lehetett a másik három áldozat halálához – ezt a felvetését a hatóságok igazolni látszanak –, sőt, amíg nem kerültek elő a holttestek, nem is aggódott fiáért, mondván, az erdőt, a természetet jól ismerő Kalusevvel biztonságban van.

Kalusev aktív természetjáró, barlangász, búvár volt, aki köré hasonló gondolkodású, természetvédő emberek gyűltek. A hírekszerint2010-ben egy barlangba szorult csoport kimentésében is részt vett, a helyszínen az akkori kormányfő, Bojko Boriszov is megjelent. Kalusev 2012-ben hosszabb időt töltött Mexikóban, majd a buddhizmus feléfordult, Tibetben és Nepálbanjárt, ahová gyerekcsoportokat is szervezett.

Korábban márjelent meginformáció arról, hogy Kalusev szexuális bűncselekményeket követhetett el több gyerekkel szemben. A legfőbb ügyészszerintazonban a szülők nem voltak hajlandók együttműködni a hatóságokkal – úgy tűnt, részben ezzel magyarázzák, hogy az ügy nem jutott további szakaszba. Ezt már csak azért is fontos lenne tisztázni, mert a bolgár Állami Nemzetbiztonsági Ügynökséget vezető Denyo Donev is arról beszélt, hogy két éve már jött jelzés arról, hogy pedofil bűncselekmények helyszíne lehet a turistaház, így nem világos, miért nem lépett a rendőrség.

Ezen Szafarov legfőbb ügyész átlendült, érzelmekre hatva arról beszélt, hogy mindaz, ami történt elborzasztó. „Három gyermek apjaként ez engem sokkol” – mondta. Aztán megjegyezte: nemcsak ez és „a gyilkosságok a megdöbbentők, hanem az egész tevékenysége a szervezetnek, amely a jelek szerint hatalomra tört”.

A civil szervezetet, amelyre a legfőbb ügyész szektás, felforgató csoportként utalt, Kalusev vezette. Ez volt a „Védett Területek Ellenőrzéséért Felelős Nemzeti Ügynökség”, amely bár nem volt állami hatóság, 2025 nyaráig három éven át szerződésben állt a környezetvédelmi és vízügyi minisztériummal –írtaa Balkan Insight. Az igazságügyi miniszter utólagvitatta, hogyan jegyezték be ilyen, állami szervre hajazó névvel a szervezetet és miért kapott megbízást. Mindenesetre az együttműködés értelmében az egyesület tagjai afféle polgárőrökként járták a térséget, hogy megakadályozzák az illegális fakivágásokat és elriasszák a szerbiai határ közelsége miatt ezen a vonalon intenzív embercsempészeket.

A turistaháznál talált három halott, a 49 éves ügyvéd, Ivajlo Ivanov, a 45 éves Decso Vasziljev, egy könyveléssel foglalkozó vállalkozás tulajdonosa és az 51 éves Plamen Sztatev búvároktató szintén az egyesület tagja volt. A szervezetben részt vett a lakóautóban holtan talált 22 és 15 éves két fiatal is.

Utóbbinak két bátyja is feladatot vállalt korábban az egyesületben Kalusevnél. Apjuk szerint 35 éves ismeretsége alapján tudja, kire bízta fiait: „Nem olyan ember, mint amilyennek a sajtó most leírja. Rendkívül okos, művelt, türelmes sportember volt. (…) Sokan, akik most pedofíliáról, kábítószerekről, szektáról beszélnek, egyszerűen nem értik, miről van szó” –mondtaa legkisebb fiát most gyászoló Jani Makuljev.

Legalább ennyirekétségbe vonjaa hatóságok verzióját a szófiai polgármester is. „Látom, amiket írnak: félkatonai szervezetek, szektások, embercsempész hálózatok, összeesküvések. (…) A legtipikusabb KGB-s módszerekkel összeraknak egy »történetet«, ami aztán mindenkiben megragad” – írta Vaszil Terzijev, aki elsőként hozta nyilvánosságra az első három áldozat – személyes ismerősei – nevét, amit a hatóság addig nem tett meg. A polgármester szerint „tények és szégyenérzet nélkül” terjesztik a hatóságok a rágalmakat az egyesületről, bűnbakot keresnek, miközben nem teszik fel a valódi kérdést. Vagyis azt, hogy kikkel vette fel a harcot az egyesület a természet védelmében, az orvvadászat és az embercsempészet megállításáért. A munka eredményes volt – érvelt a polgármester, aki ehhez személyesen is adott pénzt és eszközöket.

Kalusev egy másik közeli ismerőse arról beszélt, az egyesület nagyon büszke volt arra, hogy sikerült visszaszorítani az illegális fakivágást, az orvvadászatot és így a vadvilág is gazdagodott. „Azt mondta, gyilkossággal fenyegették meg őket” – utalt arra, hogy természetvédő tevékenységük sok érdeket sérthetett.

A már idézett szófiai polgármester szerint, ha a hatóságok vádjai valósak, akkor mielőbb valódi bizonyítékokkal kellene alátámasztaniuk, mert így csak rágalmazás olyanokkal szemben, akik egyenlőtlen küzdelmet vívtak a szervezett bűnözés ellen és ráadásul már nem is tudnak válaszolni az állításokra. Terzijev tagadta, hogy az egyesület feladatán túlterjeszkedve állami szervként viselkedett volna és azt is, hogy az egyesület tagjai utakat zártak volna le. „Magam is sokszor elsétáltam mellettük, felmentem a turistaházhoz is” – szavait vélhetően a Petrohanhoz közeli település polgármesterének szánta, aki épp arra panaszkodott, hogy az egyesület állami hatóságként viselkedve önkényesen uralta a területet.

Terzijev szavaira erősített rá a 2022–2023 között miniszterelnök Nikolaj Denkov is. Az állami „szervek reakciója a gyilkosságokra olyan szervezett erőfeszítésre utal, amelynek célja, hogy a valódi tényeket szóbeszéddel fedjék el” –idézte őta Balkan Insight.

Ivan Hrisztanov volt parlamenti képviselőszerintis inkább arról lehet szó, hogy az áldozatok valami olyannak voltak a szemtanúi, amit nem lett volna szabad látniuk. „Ez nem volt más, mint egy kivégzés, amelyet egy rohamosztag hajtott végre a helyszínen. Sorba állította és megölte őket” – írta Hrisztanov a turistaháznál talált halottakról, akik a hatóság szerint öngyilkosok lettek.

A helyszínen csak az ő DNS-üket rögzítették, két pisztoly és egy puska volt nálunk, mind legálisan volt a birtokukban.

Kalusev egy meglehetősen zavaros üzenetet küldött édesanyjának és több ismerősének is: „Ne higgy el semmit, amit hallasz, a legkisebb részletet se, de nincs már erőnk küzdeni ezzel a káosszal.” Aztán említést tett egy kislányról, akinek segíteni próbált – azóta sem derült ki, kiről lehetett szó –, majd úgy folytatta: „Bocsáss meg, szívem mélyéből köszönök mindent. Amikor elég erőd lesz (minél előbb, annál jobb), csak gondolj rám és megtalálsz. Ez a világ csupán egy szilárd álom, nem kell rémálommá változtatnod. Nagyon szeretlek, legyél szabad” – írta a bTVszerint.

Most tehát túlzás lenne állítani, hogy a hatóságok minden részletet felderítettek. Egyelőre nehéz szétszálazni, mi a szóbeszéd, mi a rágalom, mi az összeesküvés-elmélet és mi az igazság, abban az ügyben, amelyhez hasonló eddig még nem történt Bulgáriában.

=== Meghalt James Van Der Beek, a Dawson és a haverok színésze
URL: https://telex.hu/after/2026/02/11/meghalt-james-van-der-beek-a-dawson-es-a-haverok-szinesze
Meghalt James Van Der Beek színész, aki főleg a Dawson és a haverok főszereplőjeként lett ismert világszerte, és aki később többek között az Így jártam anyátokkal vagy a Mercy angyalai sorozatokban is játszott. A negyvennyolc éves színészhalálhírétcsaládja osztotta meg Instagramon.

James Van Der Beek a sorozatszerepei mellett több filmben is játszott, feltűnt például a Prérifarkas Bluesban, a Jay és Néma Bob visszavágban vagy A vonzás szabályaiban.

Van der Beek 2024 novemberében közölte a nyilvánossággal, hogyvastagbélrákkal diagnosztizáltákmég 2023-ban. Akkor azt mondta, hogy optimistán tekint a jövőbe, és például merch termékek és mozis relikviákeladásábólpróbált bevételt szerezni a kezeléseire. Egészen haláláig aktív maradt, legutóbb a 2025-ben bemutatott Overcompensating című sorozatban tűnt fel egy mellékszerepben.

Van Der Beek 2009-ben vált el első feleségétől, Heather McCombtól. 2010-ben vette el második feleségét, Kimberly Brookot, akivel hat gyerekük született.

A színész közeli barátaionline gyűjtéstindítottak Van Der Beek családjának támogatására, mert a kezelés miatt felélték a tartalékaikat.

=== Illovszky Dominik országos csúcsot javított 60 méteren, a világ idei ötödik legjobbját futotta
URL: https://telex.hu/sport/2026/02/11/illovszky-dominik-orszagos-csucs-60-meter
Illovszky Dominik 6.52 másodperces országos csúccsal győzött 60 méteren a belgrádi nemzetközi aranykategóriás fedettpályás atlétikai viadalon, míg Kozák Luca második lett 60 méter gáton – jelentette az MTI.

A 24 éves Illovszky a világ idei ötödik legjobb eredményével nyert úgy, hogy négyszer visszalőtték a mezőnyt, és ötödjére már csak hatan voltak ott a rajtvonalon. A 2026-os legjobb idő 6.48 másodperc, azaz Illovszky csupán négy századdal maradt el ettől. A régi, 6.56 másodperces magyar rekordot Dobos Gábor állította fel még 1999-ben, és Illovszky ugyanennyit futott vasárnap Dortmundban.

Kozák Luca 60 méter gáton idei legjobbjával, 7.98 másodperccel végzett a második helyen a 7.96-tal győztes norvég Ida Beiter Bomme mögött. A magasugrók versenyében Bátori Lilianna a negyedik lett 187 centivel. Takács Boglárka 60 méteren 7.33 másodperccel az előfutamában a hatodik helyen zárt, így nem jutott be a döntőbe.

=== A jól használt fagyasztó a legjobb barát a konyhában
URL: https://telex.hu/gasztro/2026/02/11/a-jol-hasznalt-fagyaszto-a-leghasznosabb-eszkoz
Hajnali háromkor arra ébredek, hogy csipog valami. Nem a párásító, nem a mikró, nem a sütő: a fagyasztó villog. Minden létező gombot megnyomok rajta, míg abba nem hagyja. Pár óra múlva újrakezdi, és ez így megy napokon át, közben leeresztjük, kipakoljuk, imádkozunk hozzá, de semmi nem használ, rendületlenül sípol tovább. Szerencsére a gangon is fagy, de pár kipakolt dolog így is azonnal olvadásnak indul, puhul a ribizli és minden lágy alapanyag a gombóctól a halakig.

Ismerős élethelyzet? Ha egy fagyasztó tönkremegy, az kész tragédia. Fagyott lazac- és csülökdarabokkal a kezemben csöngetek át a szomszédokhoz, és dugdosom be féltve őrzött legdrágább alapanyagaimat a fagyasztójuk üres zugaiba. Aztán a nyáron eltett bogyós gyümölcsökből gyorsan lekvárt kell főznöm, ami máskülönben remek nyári tevékenység, most meg közben kint esik a hó. Nem beszélve arról, mikor vacsorára paradicsomos babot tálalok knédlivel és kínai gombóccal, meg alaplevekből összekotyvasztott levest. Leginkább mégis azzal szembesít, hogy nem bántam jól a fagyasztóval, ezzel az amúgy nagyon hasznos eszközzel, és így azokkal az alapanyagokkal sem, amelyek benne voltak.

Az okosabban és tudatosabban használt fagyasztó óriási segítség, de nem akkor, ha ötletszerűen hajigálunk bele dolgokat – ezt is érdemesebb tervek mentén és figyelemmel csinálni. Spórol is, mert ha tele van, ellenállunk az impulzusvásárlási rohamoknak, és időt is megtakarít, mert a hétvégi főzéshez nem kell pénteki bevásárlásokra menni, elég belenyúlni.

Közkeletű tévhit, hogy a fagyasztóban a hőmérséklet minden baktériumot és mikroorganizmust megöl, de eznem így van, egyszerűen csak hibernálódnak a fagyban, és kiolvadás után újra aktivizálják magukat. Ezzel együtt a fagyasztó nem arra való, hogy örökre tartogassunk benne ételeket. Sokkal praktikusabb úgy gondolni rá, mint a jövő heti főzések alapjára. A hűtőbe azok a dolgok menjenek, amiket pár napon belül, a fagyasztóba pedig azok, amit pár héten belül fel tervezünk használni. A hétköznapi szemléleten túl persze ott vannak az ünnepek is, de akkor sem hosszú távban kell gondolkodni, hanem maximum pár hónapban. Tehát van értelme pár hétre eltenni a füstölt sonkát húsvétra, de ha akciós a lazac februárban, ne most vegyük meg karácsonyra. Ugyanez igaz a nyáron eltett terményekre, ezeket sem érdemes tartogatni, a legjobb, ha tavaszra ki is pörögnek. Nem csak azért fontos ez, mert idővel romlik az ízük és az állaguk, hanem mert elfelejtjük, mi van a fagyasztóban. Hacsak nem vagyunk még okosabbak.

A legjobb trükk a fagyasztón tartott lista: amikor valamit beteszek, felírom. Azt is, mikor tettem be, és mennyi, tehát így: 26.02.06. 500 gramm csirkeszárny. Így nem kell a fagyasztóban órákig turkálni, kétségbeesetten tippelgetve a fagyott zacskók között, hogy vajon melyikben mi lehet. Hasznos, ha magukat a csomagokat is feliratozzuk, mert ha tojásfehérjét veszünk elő a krémleveshez alaplé helyett, az csalódást okoz. Az is fontos persze, hogy ha kivettük, lehúzzuk a listáról, mert ha megvettük a szárnyhoz a leveszöldséget, és még sincs szárny a fagyasztóban, akkor nagyon mérgesek leszünk magunkra.

A fagyasztóban tehát téli álmot alszanak a baktériumok, vagyis biztonságosan tárol sokáig bármit, az ételek állaga, íze mégis romlik a fagyasztóban töltött idő előrehaladtával. A legnagyobb ellenségünk itt a levegő. A zöldbab fás, a zsömle hűtőízű, szivacsos, a hús fagyégéses lesz, a gyümölcsökre pedig jég- és hóréteg képződik a levegő páratartalmából. A felvágott, feldolgozott húsok, mint a bacon vagy a sonka, kevesebb ideig, csak pár hónapig tartják meg eredeti minőségüket, de a nagyobb darab húsok elvileg tovább jók maradnak. Általában három hónapra tippelik a fagyasztott főtt ételek szavatosságát és a kenyerekét, halakét, babfélékét is. Sok olyan élelmiszer van, amit nem is érdemes fagyasztani. Ilyenek a magas víztartalmú gyümölcsök és zöldségek, mint a paradicsom, paprika, dinnye és a citrusok, vagy az érzékeny tejtermékek, lágy sajtok. Meglepően jól fagyasztható ugyanakkor a tojásfehérje és a vaj. Általában itt is a FIFO rendszert javasolják (First In, First Out), azaz a legjobb, ha az jön ki először, ami először került be.

Sokan készítik elő az alapanyagaikat fagyasztás előtt olyan formára, ahogyan majd használni szeretnék, a húst érdemes felkockázni, szeletelni, ha úgy akarjuk felhasználni. Amikor nagy mennyiségben áztatok és főzök csicseriborsót, babot, lencsét, akkor mindig fagyasztok belőle párszor félkilós adagokat, így mindig lesz egy levesnek vagy humusznak való. Sok zöldségnek tesz jót a blansírozás, ilyen a gomba, a répa, a zöldbab és a brokkoli. Ehhez előbb vizet forralok, majd beledobom a feldarabolt zöldséget, amit aztán ki is halászok két percen belül, majd teljesen lehűtöm. Így mehet a fagyasztóba.

Bár sokkal fenntarthatóbb és környezetbarátabb lenne újrahasznosított dobozokban fagyasztani, sajnos ezek nem praktikusak. A joghurtos- és fagylaltosdobozok nem férnek el jól egymás mellett, márpedig a fagyasztó akkor működik jól, ha fullra tele van pakolva, nem jár az elemek közt a levegő, ráadásul a sok fagyott élelmiszer egymást is hűti. A legjobban a zacskó működik, az is úgy, ha az apróbb dolgok (borsó, kukorica, bogyós gyümölcs, darált hús, folyékony főtt ételek) fekve, lap formára fagynak le, és egymásra fektetve, vagy fagyás után állítva lehet tárolni őket. Még ennél is jobb a vákuumozó, ami légmentesen tart mindent – csak hát ott van a nagy hátránya is cserében, a rengeteg műanyaghulladék. A legjobb megoldás a csúsztatózáras zacskó, különösen akkor, ha teljesen sikerül kinyomkodni belőle a levegőt. Ebbenarra a módszerre esküszöm,mikor egy szívószálat kell dugni az étellel megpakolt zacskóba, rázárni úgy, hogy a vége kilógjon, kiszívni belőle a levegőt, majd egy mozdulattal kirántani a szívószálat, és bezárni a zacskót. Kicsit strapásabb, mikoregy óriási vödör vízbehelyezik a teli zacskót, kis rést hagynak rajta, a vízbe mártják, de a nyílást a víz felett hagyják, és ekkor zárják csak le.Jó trükk még a muffinforma bevetése olyan esetekre, mikor kis adagokban akarunk felhasználni valamit, pl. mártást, szószt, pesztóféléket vagy alaplevet. Ehhez egy muffintepsi mélyedéseibe kell önteni az alapanyagot, lefagyasztani, majd a kis alaplé-vagy pesztókorongokat egy zacskóba csoportosítani.

Mivel remélhetőleg már közel a tavasz, minden fagyasztóra ráfér egy teljes újraindítás, aminél praktikus minden három hónapnál régebbi élelmiszert elhasználni. Nem feltétlenül kell ezt a velem történt katasztrófához hasonlóan egy nap alatt megtenni, lehet rá egy egy-két hetes tervet készíteni, aminek mentén csak azt, vagy csak azzal főzünk, ami a fagyasztóban van. Például egyik nap spenót, másnap zöldborsófőzelék, aztán húsleves, majd gombapörkölt. Legalább addig sem kell azon törni a fejünket, mi legyen a vacsora.

Ha üres a fagyasztó, akkor jöhet a leolvasztás, utána pedig újra lehet tölteni az egész rendszert. Olyan alapanyagokat a legpraktikusabb fagyasztani, amiket sokféleképpen szoktunk használni. Ilyen lehet a zöldborsó, amit én például használok pirított rizshez, főzelékhez, leveshez, borsókrémhez is, ezért mindig van a fagyasztóban. De ilyenek a levesalapok, a darált hús, a spenót, a fagyasztott kukorica és a bogyós gyümölcsök is. Továbbá bármi, amiből házit készítek, és nagyobb mennyiség lesz – életmentő lehet, ha dupla adag lesz belőle, és a fele fagyasztóba megy. Meglepően jól fagyaszthatóak amuffinok, apéksütemények, akiflik,zsemlékis. Óriási segítség akkor is, ha valaki képes előre,adagokban főzni.

A fagyasztó legnagyobb hátránya, hogy csak előrelátással működik, idő és türelem kell hozzá. Minél lassabban enged ki a fagyott élelmiszer, annál inkább fog hasonlítani eredeti alakjához. A mai fagyasztókat általában -18 fokra javasolják beállítani, innen kivéve még a hűtőben lévő 5-6 fok is óriási sokk az ételeknek, a szobahőmérséklet még agresszívebb. A legbiztonságosabb az, ha a hűtőszekrényben engednek ki az alapanyagok, a szobahőmérsékletű olvasztás sem a legjobb megoldás. Így viszont bő egy nappal előre tudni kell, mi az, amit fel akarunk majd használni.

Gyakran hallani, hogy veszélyes visszafagyasztani azt, amit egyszer már kiolvasztottunk, valójában létezik olyan eset, amikor ezt megtehetjük. Ha az adott élelmiszernem töltött két óránál többetszobahőmérsékleten (vagy nyári melegben annál is kevesebb ideig), vagy ha fagyasztott alapanyagból főztünk, és a főtt, de már lehűlt ételt fagyasztanánk le, akkor nem kell félni tőle. Ezzel együtt az újrafagyasztás gyakran roncsolja az ételek ízét és szerkezetét, a legtöbbször jobb kerülni.

Ha már nagy bevásárláskor feltöltöm a fagyasztót, vannak olyan ételek, amelyekhez lehet együtt fagyasztani a különböző alapanyagokat, és egy komplett fogást adnak ki:

=== Öt év börtönt kapott a férfi, aki leöntött vízzel egy hajléktalant télen, mire a nő reggelre meghalt
URL: https://telex.hu/belfold/2026/02/11/emberoles-hajlektalan-viz-leontes-birosag
Jogerősen öt év börtönt kapott az a férfi, aki 2020-ban egy téli éjszakán egy vödör vizet öntött egy alvó hajléktalanra. A nő emiatt reggelre kihűlt és meghalt, a férfi ellen emberölés miatt emeltek vádat. Elsőfokon a kiszabható minimumnál kevesebbre, négy évre ítélték, másodfokon viszont öt évet. Az ítélet jogerős,írtaaz RTL.

A korábbi vádirat szerint a férfi a családjával egy XIX. kerületi társasházban lakott. A hajléktalan nő rendszeresen koldult és italozott, hangoskodott a környéken. A nő 2020-ban már fizikailag legyengült állapotban volt, csak járókerettel tudott mozogni. A férfit idővel egyre jobban zavarta a nő életmódja és viselkedése, többször tett bejelentést, de a hatóságok intézkedéseit nem tartotta megfelelőnek.

A férfi 2020 nyarán és őszén többször leöntötte a nőt vízzel azért, hogy elüldözze. A nő rövid időre el is hagyta a teret, de aztán újra visszatért. 2020. december 13-án éjszaka a férfi ismét leöntötte a plédekkel betakarózva alvó hajléktalan nőt egy vödör vízzel, majd magára hagyta. A férfi az utolsó szó jogán azt mondta, nem akarta megölni őt, csak el akarta zavarni. A férfi ezután eltörte a vödröt és szétszabdalta a ruháit, később viszont maga jelentkezett a rendőrségen.

=== Hiába jött Snoop Dogg a jégcsarnokba, a hollandok nélküle nagyobb bulit csaptak
URL: https://telex.hu/sport/2026/02/11/teli-olimpia-gyorskorcsolya-rho-arena-kim-minseok-1000-meter
A gyorskorcsolyát jó ideig a hollandok uralták, és ha az olimpián a férfi szakágban nem is ők a legesélyesebbek, a rajongást ez nem befolyásolja, a rhói jégcsarnokban a nézők úgy 90 százaléka narancsba öltözött az 1000 méteres számra. A sportág első látásra nem tűnik igazi közönségcsalogatónak, egyszerre csak két ember van a jégen, akik nem is feltétlenül egymás, hanem az óra ellen harcolnak. De még csak el sem kezdődött a verseny, a hollandok már úgy tomboltak, mintha egy focimeccsen lennének, és a helyi DJ is tudta, hogy mire kell megénekeltetni őket. A versenyek alatt nem kivételeztek, a versenyzőket hangorkánnal követték végig a körön.

A verseny legnagyobb esélyese az amerikai Jordan Stolz volt, aki az egész szezonban alig kapott ki valakitől, bármilyen távon is indult. Az olimpiának úgy vágott neki, hogy mind a négy számában érmet szeretne nyerni. Lehet, hogy még szerényen is fogalmazott, mert több olimpiai bajnoki cím is kinéz neki.

A 29 fős mezőnyben Magyarországot képviselő versenyző is volt, a Dél-Koreából honosított Kim Minseok 1000, 1500 és 5000 méterre is nevezett. Ezek közül az 1000 nem tartozik az erősségei közé, így nem lehetett arra számítani, hogy a legjobbak között végez.

Kim a hatodik párba került, ott meg is verte az ellenfelét, és 1:08,59-es idejével akkor a pillanatnyi negyedik helyen állt. Ekkor még az olasz Daniel di Stefani vezetett, aki futamában megmutatta, hogy jó irambeosztással egy párharcot is meg lehet fordítani. Vert helyzetből az utolsó 150 méteren előzte meg a kanadai Laurent Dubreuilt.

Ahogy haladtunk előre, egyre erősebb párosok következtek, és a holland szurkolók megmutatták a morcosabb énjüket is. A 11. párban Joep Wennemars a kínai Lian Ce-vennel futott párban, teljesen együtt mozogtak, és az utolsó pályacserénél a kínai akadályozta a hollandot, belerúgott a korcsolyájába is a váltásnál. Wennemars feldúlt volt a célba érkezés után, a holland szurkolók pedig füttykoncertet tartottak, pfujoltak. A kínait kizárta a zsűri, Wennemars pedig lehetőséget kapott, hogy az utolsó páros után egyedül újra lenyomja a távot. Az először futott 1:07,58-es idővel az eredménylista 5. helyén állt ekkor, ezen javíthatott.

Az utolsó előtti párban futott Stolz és a holland Jenning de Boo, ami végül az aranyról is döntött. De Boo nagyon erősen kezdett, 750 méternél még úgy tűnt, hogy sima győzelmet arat, de elmerevedett, míg Stolz begyújtotta a rakétákat, és látszólag könnyedén ellépett az utolsó kanyarban. A 1:06,28-as ideje olimpiai rekordot is jelentett, De Boo fél másodperccel volt gyengébb, az érmük biztos volt, de még meg kellett várniuk Wennemars újrázását.

A szünetben megszólaltatták a valószínűleg az amerikai arany reményében, a futamok közben becsempészett Snoop Doggot is, de a holland közönség nem volt teljesen elájulva tőle, közel sem kapott akkor ovációt, mint a korcsolyázók.

Wennemars 15 perc pihenési, felkészülési időt kapott, majd újra elrajtolt, a hollandoktól óriási biztatást kapott, de nem tudott csodát tenni, egy másodperccel gyengébb időt ért el, mint eredetileg. Stolz így megszerezte az aranyat, De Boo második lett, a bronzérem pedig a kínai Ning Csun-jené lett.

Kim Minseok ideje végül a 11. helyre volt elég, ami a realitásoknak megfelel.

„Az 1:08,5 nem a legjobb eredményem, de azért nem rossz ahhoz képes, hogy az 1500 méter a fő számom, és jó felkészülés is volt rá. A második két körön elért 25-26 másodperces idők is nagyon biztatók. A legutóbbi világkupám nagyon rosszul sikerült, mert a felkészülési szezonban rengeteget edzettem, sokat résztávoztam, és nem hagytam időt a regenerációra, mindig csak nyomtam tovább, valószínűleg túl is edzettem magamat” – értékelt Kim a verseny után. Milánóban már tíz napja edz, és úgy érzi, hogy egyre jobb és jobb a formája, és 1500-ra már jó állapotban lesz, ezen a távon a legutóbbi két olimpiáról két bronzérmet hozott el.

„Ez már a harmadik olimpiám, és első magyarként. Büszke magyar korcsolyázó vagyok, és nagyon hálás vagyok a magyar szövetségnek és a magyar embereknek” – mondta Kim.

=== Fotót osztott meg magáról a kórházban fekvő Lindsey Vonn, akit harmadszor is megoperáltak
URL: https://telex.hu/sport/2026/02/11/lindsey-vonn-amerikai-alpesisizo-bukas-serules-harmadik-mutet-milanoi-cortinai-teli-olimpia
A milánói-cortinai téli olimpián elszenvedett súlyos bukása óta először osztott meg magáról képet Lindsey Vonn. A 41 éves amerikai alpesi síző az Instagramon számolt be arról, hogy harmadszor is megműtötték a törött bal lábát, ennek ellenére pozitívan tekint a jövőbe.

„Ma volt a harmadik műtétem, és sikeres volt. A siker ma már teljesen más jelentéssel bír, mint néhány nappal ezelőtt. Haladok előre, és bár lassan, de tudom, hogy rendbe fogok jönni. Hálás vagyok a fantasztikus orvosi személyzetnek, a barátaimnak, a családomnak, akik mellettem álltak, és a világ minden tájáról érkező szeretetnek és támogatásnak. Gratulálok a csapattársaimnak és az összes amerikai sportolónak, akik inspirálnak és okot adnak az örömre” – írta Vonn.

Az olimpiai bajnok Vonn vasárnap az alpesi női lesikló versenyén indult, amikor a rajt után 13 másodperccel a botja beleakadt az egyik kapuba, amitől hatalmasat esett.Mentőhelikopterrel szállították a trevisói kórházba, ahol hamar meg is operálták a súlyosan sérült bal lábát. A hétfőn megosztott képei alapján a lábán külső rögzítő van, ami a végtag stabilizálására és a duzzanat minimalizálására szolgál.

Vonn minden idők egyik legsikeresebb alpesi sízője, a korábbi olimpiákon három érmet is nyert. Az elmúlt években több komoly sérülést szenvedett, ami miatt a 2014-es olimpiáról is lemaradt. 2024 áprilisában Vonn bejelentette, hogy térdprotézis-műtéten esett át, de még abban az évben bejelentette visszatérését a síeléshez. Az mostani téli olimpia előtti utolsó versenyén elszakadt az elülső keresztszalagja, ám ennek ellenére is rajthoz állt Cortinában.

Vonn szerint a bukásához nem volt köze a korábbi sérülésének, csak annyi történt, hogy öt centiméterrel szűkebben vette be a kanyart, és a jobb karja beleakadt az egyik kapuba. Bár ez a verseny nem úgy végződött, ahogy remélte, a fájdalmai ellenére sem bánta meg, hogy elindult. „Hihetetlen érzés volt a rajtkapuhoz állni, soha nem fogom elfelejteni” – írta a Facebook-oldalán.

A sílegenda már rengeteg sérülést megélt pályafutása során: jobb térdét négyszer műtötték, a bal térdében nincs oldalsó keresztszalagja, ezen kívül számtalan kar- és lábtörése volt, sőt a gerince is megsérült. Sérülései miatt 2019-ben vissza is vonult, és közel hat évet hagyott ki, mire tavaly végül visszatért a mezőnybe. Az alpesisí egyik legnagyobb sztárjávalebben a cikkünkbenfoglalkoztunk részletesebben.

=== Magyar Péter szerint a gödi akkugyár dolgozói felfalták az állatkertből a kacsákat. És az aranyhalakat is
URL: https://telex.hu/zacc/2026/02/11/magyar-peter-szerint-a-godi-samsung-gyar-dolgozoi-felfaltak-az-allatkertbol-a-kacsakat-es-az-aranyhalakat
Magyar Péter országjárásba fog hétfőtől,előtte szerdán ellátogatott Bicskére. A kampányindítón szóba került a gödi Samsung is, a Tisza Párt elnöke többek között az alábbiakat mondta a sokmilliárdos állami támogatást kapott akkugyárról:

„A gödi Samsung-gyár munkavállalói mind munkásszállókban laknak Budapesten. Idehozták őket élelem és pénz nélkül. Amikor a Fülöp-szigetekről idehoztak több száz munkavállalót, és elhelyezték őket mindenféle pénz és ellátás nélkül budapesti munkásszállókon, akkor

másnap a budapesti állatkertben nagyon sok kacsa eltűnt. És aranyhal.

Mert ezek az emberek éheztek, és ehhez folyamodtak. Félreértés ne essék, nincs szó idegenellenességről, semmi gond nincs ezekkel a munkavállalókkal. Azzal van a gond, amikor nem a saját országunk állampolgárai élveznek előnyt, amikor a mi pénzünkből, a mi adónkból agyontámogatott cég nem magyarokat alkalmaz. Elképesztő dolgok történnek ezekben az üzemekben, és ez csak a jéghegy csúcsa.”

Magyar Péter európai parlamenti képviselőkéntsürgős találkozót kezdeményezetta gödi Samsung SDI akkumulátorgyár vezetőivel: mind a vezetőktől, mind a magyar kormánytól válaszokat vár. Addig is emlékezzünk együtt:

=== „Nemcsak mozgatni kell, hanem életre kelteni” – egy kis pécsi stúdióból kap szárnyakat a Red Bull
URL: https://telex.hu/after/2026/02/11/helyben-pecs-kastner-kartoon-red-bull-animaciok-szilber-eva-bulyaki-monika-hernadi-tibor
Pécs, Vince utca. Kint tombol a fagy, bent egy tucat ember dolgozik elmélyülten nagy fehér lapok fölé hajolva, minden asztalon kis lámpa világít. A lapok zizegését leszámítva békés csend van, mindenki rajzol, fest, vagy tervez, csak a pár percenkénti lapozást hallani. Szinte meditatív a hangulat, még úgy is, hogy a falon lógó nagy fehér tábla tele van leadási határidőkkel – napra és emberekre lebontva kell kisakkozni a beosztást, mert párhuzamosan több projekt is fut, nagy a hajtás.

Mi mindeközben hideg Red Bullt iszunk a kollégámmal meleg kávé helyett, nem véletlenül: a Kastner Kartoon irodájában vagyunk, ahol mindenki a Red Bull animációin dolgozik. Bár nevet változtattak és többször is elköltöztek már, mire megtalálták a mostani otthonukat, ez a csapat rajzolja a márka ikonikus karaktereit és jellegzetes kisfilmjeit. Mind fel tudunk idézni pár képkockát, de azt sokan nem gondolnánk, hogy ebből a kis kreatív zugból jutnak el a világ több kontinensére is, avasárnapi Super Bowlalattlevetített flörtölő kutyás Red Bull-reklámotis ők készítették.

A Kastner Kartoon-sztorit nem lehet értelmezni Hernádi Tibor animációsfilm-rendező és grafikusművész alakja nélkül, akinek nevéhez olyan filmek fűződnek, mint a Sárkány és papucs, a Kérem a következőt!, vagy Az idő urai.

Hernádi (akire Szilber Éva ügyvezető csak Tibcsiként hivatkozik) emléke belengi a teret. Kint áll a polcon egy régi újságcikk, így szól a főcíme:Dr. Bubótól Tito elnök magánrepülőjéig – A világ majdnem minden országában futnak a jópofa pécsi rajzfilmek.Kint van egy bekeretezett rajz is Hernádiról, „amikor visszajött a betegségéből, akkor rajzoltam ezt” – meséli Bulyáki Mónika Monyó művészeti vezető, rámutatva a 2009-es grafikára, amin Hernádi és a csapat látható, felettük a „Jó, hogy itt vagy!” felirattal. Egyetértek velük, jó itt lenni.

A pécsi stúdió a Kecskeméti Rajzfilmstúdióhoz hasonlóan a Pannónia Filmstúdiónak volt az egyik leányvállalata, annak egy pécsi műtermében kezdődött a munka. A 90-es években aztán privatizálták, magántulajdonba került, Hernádi Tibor és a társa, Baksa Tamás vették meg, és ők kezdtek itt rendezőként dolgozni akkor még Funny Film név alatt. A Funny Film létrejötte után jött be a képbe az osztrák alapítású Red Bull. Az osztrák Kastner reklámügynökség és a Red Bull tulajdonosa Budapestre látogatott a termékkel, és olyan embert kerestek a Pannóniában, aki szívesen rajzolna nekik reklámfilmeket. Végül Hernádi lett a befutó, és Pécsen kezdte el akkori csapatával a munkát.

„Tulajdonképpen amióta a Red Bull energiaital létezik, azóta itt csinálják a reklámfilmeket”

– meséli Szilber Éva, kiemelve, hogy 150-200 filmjük került eddig adásba.

A megrendelők listája gazdag: gyártottak már filmeket Japánnak, Indiának, az Egyesült Államoknak, Olaszországnak és az Egyesült Arab Emírségeknek is. Mint mondják, a magyar piac elenyésző, azért sem látni itthon annyi anyagukat, ellentétben Japánnal, ahova egy éven belül két filmet is gyártottak az elmúlt időszakban, ami ritka.

A Red Bull védjegyszerű animációs stílusát nem Hernádi teremtette, a legendás figurák az osztrák reklámügynökség tervezőjétől származnak. „Hernádiék úgy kapták meg akkor az anyagot, ahogy mi most: küldtek nekik egy forgatókönyvet, egy nyers változatot, és kaptak egy grafikát, amit ez az úriember, Horst Sambo megtervezett. Azt kellett átalakítani rajzolható, mozgatható figurákká. Ebből lett aztán a Red Bull-stílus, ezt ő kezdte és a haláláig ő felelt ezért. Halála után a szerepét Tibor vette át. De a sztorit és a hanganyagot mindig Ausztriából kaptuk.”

Bulyáki Mónika a Hernádi-féle „old schoolon nevelkedett”, tőle tanulta meg az animáció alapjait. „Volt egy mester-tanítvány viszony köztünk, azt hiszem – emlékezik vissza, kiemelve, hogy bár Hernádit nehezen lehetett megközelíteni, neki mégis bizalmat szavazott. – Sok mindent ellestem, figyeltem, odaültem, amikor próbálta koordinálni a dolgokat és a felvételeket. Aztán több feladatot kaptam. Ő ha láthatatlanul is, de segített engem, ezt nem lehet elvitatni.”

Hernádi 2012-es halálával a folyamatok némileg megtorpantak, rövid ideig úgy tűnt, hogy nem is folytatódik a történet, végül a reklámügynökség vezetője, Johannes Kastner úgy döntött, hogy továbbra is itt tartaná a munkát, amihez Szilberéknek önálló csapatot kellett kialakítaniuk. Az új cég 2013-ban alakult meg, miután a Kastner cégcsoport beszállt, először The Cartoon Garage Kft., aztán 2024 óta Kastner Kartoon Kft. néven dolgoznak ebben a felállásban, csak és kizárólag a Red Bullnak gyártva reklámokat.

„Mi Magyarországon különálló cég vagyunk. A Kastner reklámügynökség amolyan ernyőként van fölöttünk. Ők hozzák a munkát, ők segítenek bennünket. De jogilag önállóak vagyunk” – mondja Szilber, kiemelve, hogy most 18-an dolgoznak itt, 15 nő, és 3 férfi. Rajtuk kívül még külső munkatársként dolgozik itt egy operatőr.

„Mikor Tibcsi 2012-ben meghalt, tíz-tizenkét családanya dolgozott itt. Felmerült, hogy mi lesz, ha nem lesz munkájuk. Nekik nincs más végzettségük, ők világéletükben itt dolgoztak. Akkor döntött úgy a reklámügynökség vezetője, hogy jó, próbáljuk meg. Neki sem lett volna jó érzés, ha nemet mond, és tudja, hogy közben itt életekről van szó” – részletezi az új kezdetet Szilber Éva.

A Kastner Kartoon 15, 20 és 30 másodperces filmeket gyárt, és egyszerre több projekt fut náluk párhuzamosan. Mint megtudtam, egy film legyártása átlagosan három hónap, de eltarthat öt-hat hónapig is. Újabban rövidebb tartalmakat is gyártanak itt a TikTokra, ez annyi könnyebbséget ad, hogy a shortokat általában már elkészült filmekből csinálják, így összekötő rajzokkal gyorsabban tudnak dolgozni.

Így alakul a matek: 4 másodperc 100 kocka, egy 15-ös film 375 kocka, a 20-as 500, a 30 másodperces pedig 750.

„Nagyon sok 30-as filmet csinálunk most. A dialógusos filmek általában mind azok, de néha ezeket lefaragják 15-ösre” – meséli Bulyáki, aki emberpróbáló példaként a jéghokis videójukat hozta fel, ahol alsó hangon 20 szereplő mozog a pályán, itt mindenkit egyesével, kockáról kockára kell megrajzolni.

A Kastner Kartoon pécsi animációs stúdiójában egy projekt az ötlet megszületésével kezdődik, még nem helyben, hanem nemzetközi szinten: a Red Bull különböző országokban működő ügynökségeinek munkatársai nagy meetingeken ötletelnek, majd a megrendelő kiválasztja az adott évre legígéretesebb témákat. Ezekből egy grafikus gyors, skiccszerű látványterveket készít, hogy az elképzelések vizuálisan is érthetővé váljanak. Ha ezeken a rostákon átmennek, az anyag a pécsi stúdióba kerül. A hangfelvételek mindig előre elkészülnek, profi színészekkel, és az animáció már ezekhez igazodik, különösen a szájmozgásoknál és gesztusoknál. A stúdió ezután megkapja a hanganyagot és a vázlatokat, majd elkezdődik a figuratervezés, amely szintén többlépcsős jóváhagyáson megy át: először a stúdióvezető, majd a Red Bull szakemberei véleményezik. Csak ezután készül el a részletes, képes forgatókönyv, másodpercre pontos időzítéssel, amely már konkrét beállításokat, mozgásokat, háttereket tartalmaz, és amelyet gyakran több körben finomítanak, mire elfogadják.

Ha a forgatókönyv végre zöld jelzést kap, megkezdődik a tényleges animációs munka. A tervezők elkészítik a nagy mozgásokat vázlatos rajzokkal, pontosan kiszámolva, hány rajz szükséges egy-egy mozdulathoz, ezeket szakaszonként ellenőrzik, és hagyják jóvá. Ezután a kulcsrajzoló egységesíti és letisztázza a figurákat, majd a fázisrajzoló kitölti a kulcsrajzok közötti átmeneteket, hogy a mozgás folyamatos és harmonikus legyen. A kész rajzokból először csak egy úgynevezett linetest készül, amelyet az operatőr állít össze rétegekkel, és ez újabb ellenőrzési körökön megy keresztül. Amikor ezt is elfogadják, a rajzokat speciális papíron tussal kihúzzák, külön rétegekben, majd egy másik csapat lazúros technikával kifesti őket. Végül az operatőr ismét munkába lép, felveszi a kész, színes anyagot, és ekkor válik a hosszú, sokszor fáradságos folyamat eredményeként a rajzok sorozata valódi, kész animációs filmmé.

Jelenleg 5 tervező és 4 kulcsrajzoló dolgozik a csapatban, a többiek fázisolnak és kulcsolnak is, a kettő néha összemosódik. Melléjük jön még két-három kifestő, aki szintén ért a fázisrajzoláshoz és a kulcsrajzoláshoz is. „Mindenki csinál mindent, éppen ami aktuális. Van, hogy mi, tervezők is rajzolunk, mert úgy jön ki a határidőnk” – mondja Bulyáki.

A Hernádi-korszak reklámjait a gegek, a szatirikus humor és az elnagyolt, karikaturisztikus figurák jellemezték, a legtöbben ezekre a nagy orrú karakterekre emlékezhetünk. Ahogy viszont teltek az évek, fokozatosan kikopott ez az íz, aminek több oka is van Szilberék szerint, akik a Forbesnakmár 2024-ben azt nyilatkozták, hogy a legtöbb dologgal már nem lehet viccelni.

Bulyáki szeretné megőrizni azt, amit Hernádi „etalonként beléjük vert”, de a piac már nem ezt igényli. „Mindent nagyon-nagyon körvonalazni akarnak, nagyon kevés a szabadságunk már. Annak idején, amikor Tibor ezt csinálta, finom kis gegek voltak benne. A Red Bullnak pont ez volt az erénye, hogy ilyen karikaturisztikusan zseniális, kis gügye figurák voltak. Jó volt a sztori, sokszor alig volt mozgatás, de ütött a dinamika és a dialógus. Most minden a látványról és a pörgésről szól, sokszor olyasmit is bele akarnak passzírozni, ami dramaturgiailag nem fér bele.” Gyakori, hogy ezzel párhuzamosan a megrendelő több változtatást is kér, ez többnapos, akár többhetes munkájába is telhet a stábnak, ami jól jelzi, hogy valójában milyen aprólékos mesterségről van szó.

Az egyik kolléga, Fülöp Rita látogatásunkkor laphalmok közt kutat, karaktereket mutat, végigvezeti, hogy milyen paraméterek szerint kell változtatni a figurák megjelenésén, és végigpörget egy sztorit is rajzról rajzra, amiben repülő malacok és egy cowboy is szerepel. Már-már matematikai képletnek tűnik a sok aprólékos, másodpercre lebontott jegyzet az asztalán. „Teljesen szabadon lehetett szárnyalni. Nem nagyon szóltak bele” – emlékezik vissza ő is.

Bulyáki elmondta, hogy a Red Bullt ezer oldalról támadják jogilag, külön jogi csapata van a cégnek épp az ilyen esetek kezelésére. A reklámokban nem ábrázolhatnak például gyerekeket, ugyanakkor fiataloknak kell lenniük a szereplőknek, „száműzték a dekoltázst”, az orrok és fogak méretét kisebbre kellett venniük, törekedniük kell a valósághűbb, emberibb ábrázolásra, továbbá a jogvédett dolgok kikerülése sem könnyű.

„Nagyon kell vigyázni a zenével, olasz témájú dolgokat alig tudunk használni, mert minden az egyház tulajdonában van. Most is van olyan, ami megakadhat, de meg kell próbálni.” Pár dolog maradt csak meg Monyó szerint, amiről még tudni lehet, hogy ez a Red Bull reklámja: a csőtollal kihúzott „röcögős vonalak”, a lazúros, akvarelles hatású festés és a kerek arcpír, maguknak a figuráknak viszont szinte semmi közük a régi karakterek nyerseségéhez. „Olyan referenciákat is kapok, hogy a figurák nézzenek ki úgy, mint Brad Pitt, és hasonlítsanak sportolókra is. De mégis hogyan? Ezek a figurák nem alkalmasak erre, de azért igyekszünk eleget tenni ezeknek a kéréseknek is.”

A művészeti vezető szerint kevesebb a mozgástér, maximum animációban tudják visszahozni a régi éra ízét. Régen inkább a kreatív műhelymunka-szerű működés volt a jellemző. Szilber szerint Hernádi nagyon jó barátságban volt a reklámügynökség vezetőjével, hasonlóan gondolkodtak. „Mivel mindig a német hang az alap, gyakran mentünk hangfelvételekre Ausztriába. Ilyenkor átbeszélték a történetet, és számtalan poén ott helyben született meg. A piac változása miatt a dialógok is változtak, szárazabbak lettek. Ezzel együtt nagyon inspiráló a színészek játéka és a hangfelvételek családias hangulata.”

Monyó szerint a közönség nem lett földhözragadtabb, és nyitottak lennénk a bátrabb reklámokra is, a realitások azonban megváltoztak. „Nekem szent meggyőződésem, hogy a közönség szerette a Red Bull fanyar, néha durva poénjait. Amikor vicces dolgokat nézünk, tulajdonképpen az az igényünk, hogy fricska és kritika legyen benne. De a reklám más, és ezt tudomásul kell venni.”

A világ gyorsulásával a tempó is gyorsult, az egy évben készített projektek száma pedig megsokszorozódott a Kastner Kartoonnál. Mint Szilberék sorolják, régen két-három film ment le egy évben, most több mint tízet készítenek ugyanennyi idő alatt. Több újdonság is bejött, megsokasodtak a TikTokra szánt short tartalmak, amiknek a minimum hossza 6 másodperc, és egyre gyakoribbak a külön országoknak gyártott reklámfilmek is, amikben megjelenik az adott hely egy-egy ikonikus épülete vagy szimbóluma. „Ennek most nagy divatja van, ahogy a sporteseményekhez készült tartalmaknak is: olimpia, Eb, vb, kézilabda, foci, filmek számos sportágról. Ez rengeteg melót ad” – fogalmaz Szilber.

Mint Bulyáki mondja, gyakran éri őket kultúrsokk, amikor távoli országoknak gyártanak filmet. „Rá kellett állnia az agyunknak, mert a japánok például egészen mást igényelnek. Ők a mangákból indulnak ki, a mondavilágból származnak a történeteik. Ilyenkor nagyon precízen kell dolgozni, illetve utánanézni, hogy mi honnan származik, ráadásul a színhasználatban is vannak eltérések és a hátterek is részletgazdagabbak.” Szilber hozzátette: „Az olaszoknál is nagyon oda kellett figyelni, hogy az adott korban viselt ruhák, sapkák, kalapok közül mi mehet, és mi nem. Milyen színvilág lehet Pisa polgármesterén, meg milyen nyaklánc, és így tovább.”

Amerika belépésével a különböző nemzetiségű karakterek alkalmazása is elterjedt, mondta az ügyvezető. „Arcpír volt festve, de bőrszín nem. Most már nyolcféle bőrszínárnyalatunk van, amit kérhetnek. Amikor elkezdtünk afroamerikaiakat rajzolni, onnantól nem lehetett már a hosszú orr. Lassan az európai figurák orra is kisebb lett.” A sztereotípiákat kerülni kell, és mostanra beleszoktak ebbe a rendszerbe.

A kézi rajzolás jövője az animációban ma már nem elsősorban technikai, hanem érzelmi kérdés – derült ki Szilber és Bulyáki válaszaiból. Bár iparági vélekedések szerint tévésorozatot már nem lehet költséghatékonyan megcsinálni hagyományos, kézzel rajzolt technikával, Szilber Éva szerint a stúdiójuk esetében mégsem a számok az elsődlegesek. „Biztos vagyok benne, hogy ez így nem éri meg olyan szinten, de ragaszkodnak hozzá, a figurákhoz, a mi stílusunkhoz” – mondta, hozzátéve, hogy a kézi rajzolás vizuálisan is egészen mást ad, mint a 3D animációk világa. Abban mindketten egyetértettek, hogy az igényes munka alapja nem a technológia, hanem a szakértelem. „Akár rajzfilmről, akár számítógépes játékról van szó, a rajztudás megkerülhetetlen” – mondta Bulyáki.

Ez a gondolkodás az új technológiákhoz, így a mesterséges intelligenciához való viszonyt is meghatározza. Szilber Éva szerint jelenleg nem érzik közvetlen fenyegetésnek: „Most biztosítottak bennünket arról, hogy a mi nyugdíjaskorunkig még bőven kitart ez a munka, ők ezt szeretnék.” Ugyanakkor azt is látja, hogy a kézi animáció fennmaradásának egyik legnagyobb akadálya az emberi oldal: egyre kevesebben vállalják a hosszú távon rendkívül egyhangú munkát. „Ez egy nagyon szép szakma, de borzasztóan monoton is tud lenni” – mondja, felidézve, hogy sokan épp emiatt hagyták el a pályát az utóbbi években.

Bulyáki szerint fontos, hogy egy márka hosszú távon is tartsa magát a saját szabályaihoz, még akkor is, ha ez üzletileg nem mindig a legegyszerűbb út. Ez a gondolkodásmód szorosan összefügg a stúdió belső munkamoráljával is. Mónika szerint az animáció során nem az egyediség hajszolása a cél, hanem a stílus megtartása. „Amikor csinálom, nem azt nézem, hogy mennyire unikális, hanem hogy amit csinálok, az jó legyen. És hogy élő legyen” – mondja, felidézve azt a szemléletet, amit egykori mentorától tanult:

„Nem csak mozgatni kell, hanem életre kelteni a figurákat.”

Szerinte ez nem autonóm művészet, hanem alkalmazott grafika, egy piac része, ahol szigorú sémák szerint dolgoznak. Hiába kiváló rajzoló valaki, ez önmagában nem garancia arra, hogy az animációs folyamatban is megállja a helyét. „Az animáció tanulható, de egy készség is” – utal arra, hogy csapatmunkában, hosszú távon egészen másfajta hozzáállásra van szükség.

A megrendelői oldalról érkező visszajelzések is ezt a szakmai bizalmat erősítik. Szilber Éva elmesélte, hogy amikor egyszerre több film hanganyaga készül el, a megrendelő dönti el, melyik produkció melyik stúdióhoz kerül, kézi vagy számítógépes rajzolással készüljön-e. Mindez végső soron visszavezet a brand lényegéhez: ez a klasszikus, kézzel rajzolt stílus a Red Bull egyik legfontosabb sajátossága.

A Kastner Kartoon azon kevés helyek egyike, ahol a legtöbb grafikai folyamat kézzel, manuálisan készül még, kivéve a felvételeket, amit az operatőr digitálisan juttat célba, neki a szkenner a kamerája. Ez a fővárosban már nincs így: kicsivel több mint egy éve egy új budapesti egységgel bővült a cég, ahol új munkatársak dolgoznak kizárólag számítógéppel. Hatékony az együttműködés, mert a munkafolyamatok terén kapcsolatban vannak, de teljesen más projekteken dolgoznak.

A Kastner Kartoon nemrég új tagokkal is bővült, felvettek négy új embert, akik közt máris volt cserélődés, illetve az ügyvezető elárulta, hogy a helyi egyetem művészeti karával is kapcsolatba léptek, itt a közeljövőben animáció szakot terveznek indítani M. Tóth Éva rajzfilmrendező vezénylése alatt. Az itteni diákok közül kerülhetnének ki a Kastner Kartoon új munkatársai is.

Két fiatal munkatársat is elcsíptünk a látogatásunkkor, egyikük Halász Henrietta, 26 éves, másikuk Fonyó Rebeka, 32 éves. Előbbi 3 éve van itt, utóbbi majdnem 2 éve érkezett, ő festőszakon végzett a helyi egyetemen. „Igaz, hogy monoton is tud lenni ez a munka, de az alkotás öröme felülírja ezt” – mondja Fonyó.

„Biztos, hogy szükség van vérfrissítésre és fiatalokra. A fiatalok az alapoktól kezdik, ha ide kerülnek. Először a fázisrajzolást tanulják meg. Rajzolónk elég sok van, viszont több tervezőre lenne szükségünk. Aki tervezővé szeretne válni, annak előbb meg kell tanulnia az összes animációs folyamatot, ha elég ügyes, precíz, és elszánt, akkor is évekbe telik, mire eljut valaki erre a szintre” – mutat rá a dilemmára Szilber. „A Red Bull aktívan szorgalmazza azt, hogy fiatalítsunk, és hogy vegyünk fel embereket. Ők hosszú távon gondolkodnak” – teszi hozzá Bulyáki, aki sajnálja, hogy kevesebb önálló szárnypróbálgatást lát az új generációnál.

Monyóék ennek ellenére bizakodva néznek a jövőbe. Szerintük ha korlátozott keretek közt is, de fenn fog maradni ez az iparág, és ameddig bizalmat szavaznak nekik, addig érdemes folytatni. „Mi nyilván úgy tekintünk a jövőre, hogy ki kell nevelnünk azokat, akik utánunk jönnek. Én nagyon bízom a fiatalokban, tényleg vannak ígéretesek. Fontos, hogy szeressük ezt csinálni és ők is érezzék ezt. Így tudjuk segíteni őket, hogy majd tovább vihessék ezt az örökséget.”

=== Letartóztatták a Bászna Gabona tízmilliárd forintos sikkasztással gyanúsított vezérigazgatóját
URL: https://telex.hu/gazdasag/2026/02/11/baszna-gabona-zrt-vezerigazgato-letartoztatas-csalas-tizmilliard-forintos-sikkasztas
A Nyíregyházi Járásbíróság letartóztatta a Bászna Gabona Zrt. csaknem tízmilliárd forintos sikkasztással gyanúsított vezérigazgatóját – írta az MTI. A cég képviselőjét napokkal korábbangyanúsítottként hallgatták ki.

A törvényszék szerdai közleménye azt írta: a különösen jelentős értékre elkövetett sikkasztás és más bűncselekmények miatt indult eljárásban a nyomozási bíró egy hónapra rendelte el a gyanúsított letartóztatását. A megalapozott gyanú szerint a férfi egyedüli, önálló képviseletre feljogosított vezérigazgatója volt a mátészalkai telephelyű Bászna Gabona Zrt.-nek.

A cég fő tevékenysége gabona, feldolgozatlan dohány és vetőmag nagykereskedelme, valamint ezen termékek raktározása és tárolása volt. A felvásárlásokat és értékesítéseket területi képviselői munkakörben foglalkoztatott munkavállalók szervezték, azonban az adásvételi és tárolási szerződések aláírására kizárólag a gyanúsított volt jogosult, és az ő engedélyével lehetett terményt is elszállítani a zrt. telephelyeiről.

A bírósági közlemény szerint 2025 márciusa és decembere között a gyanúsított tizenöt gazdasági társasággal kötött adásvételi szerződést és raktározási megállapodást, azonban a vevők által rábízott termények jelentős része a cég telephelyein nem volt fellelhető, a kitárolási kérelmeket nem, vagy csak részben teljesítették.

Ezzel összesentöbb mint 9 milliárd 927 millió forintértékben károsította meg a sértetteket

– áll a bírósági végzésben.

A férfit a nyomozó hatóság kiemelkedő tárgyi súlyú bűncselekmények elkövetésével gyanúsítja, melyek miatt bűnösségének megállapítása esetén – a halmazati szabályokat is figyelembe véve – akár 15 évig terjedő szabadságvesztés büntetéssel is büntethető. A bíróság azzal indokolta a letartóztatást, hogy a gyanúsított jelentős magánvagyonnal rendelkezik, ami lehetővé tenné, hogy huzamosabb ideig lakóhelyétől távol tartózkodjon, így fennáll a veszélye annak, hogy szabadlábra helyezése esetén a hatóságok elől elszökne vagy elrejtőzne, illetve a még ki nem hallgatott tanúk befolyásolásával megnehezítené a bizonyítást. A végzés ellen a gyanúsított és védője fellebbezést jelentett be.

A nyomozás jelenleg kezdeti szakban van, az eljárás során számos tanú kihallgatása várható.

Ahogy arról korábban írtunk, több milliárd forintos hiány és tízezres tonnaszámú eltűnt készlet miattforrong a kelet-magyarországi gabonapiac. A villámgyorsan felfutó, politikai kapcsolatokkal is emlegetett Bászna Gabona fizetési gondjai gazdákat, vevőket és finanszírozókat sodortak bizonytalanságba, közraktári zárolásokra került sor. Ha nem érkezik gyorsan megoldás,elképzelhető, hogy ez lesz a Fidesz Hajdú-Bét-ügye, írtuk a cikk folytatásában.

=== Meglopta a csapattársát, elítélték, most a franciák kétszeres olimpiai bajnoka Julia Simon
URL: https://telex.hu/sport/2026/02/11/julia-simon-francia-biatlon-olimpiai-bajnok-elitelt
A 29 éves Julia Simont tavaly októberben 15 ezer eurós pénzbírsággal és három hónap felfüggesztett börtönbüntetéssel sújtották, miután kiderült, hogy több mint 2000 eurót költött csapattársa, a szintén 29 éves Justine Braisaz-Bouchet kártyaadatait felhasználva. Nemcsak őt, hanem a csapat fizioterapeutáját is megkárosította.

A szövetség a jogerős ítélet után nem tiltotta el, csak egy versenyt kellett kihagynia, emiatt mehetett az olimpiára, és ha már ott volt, a vegyes váltó aranyérme után szerdán egyéniben is győzött a 15 kilométeres távon.

Az eset még 2021 és 2022 fordulóján történt, Simon a 2022–23-as szezonban remekelt a világkupán, sorra aratta a győzelmeit, előtte a pekingi olimpián is győzött a váltóval, 2023 márciusában megszerezte első egyéni világbajnoki címét, nagy kedvenc lett.

Braisaz-Bouchet nem hagyta a csapat berkein belül az ügyet, hanem beszélt róla, egyben bírósághoz fordult. A botrány miatt extrém online zaklatás célpontjává vált, sokakat feldühített a viselkedése. „A történet 2023-ban jelent meg a sajtóban, Julia Simon nagyszerű szezonja után, és sokak számára én csak egyszerű bajkeverő voltam.”

Simon sokáig, hónapokon át tagadott, aztán beismerte a tettét, de nem tudott magyarázatot adni arra, hogy mi volt a motivációja, mert pénzre nem volt szüksége, érthetetlennek nevezte a cselekedetét.

„Teljes blackout volt nálam. Pszichológussal dolgozom azon, hogy választ találjak erre az egészre”

–mondta korábban.

Szerdán jól versenyzett, egy lövőhibával teljesítette a négy lövészetet, és megérdemelten nyert a másik francia, Lou Jeanmonnot és a bolgár Lora Hrisztova előtt.

„A számhoz emeltem az ujjam a célba érkezéskor. Nem véletlenül, egyetlen ember miatt tettem, sokan tudják, hogy kire céloztam. Nem fogok többet mondani róla, csak a sportágamra koncentrálok, ez az, amit a legjobban szeretek. Volt egy célom, és minden energiámat beleadtam a versenybe. Tökéletes eredményt értem el, olyan ez az olimpia, mint egy álom” – nyilatkozott már a befutó után.

Az ítéletről, az eltiltásáról vagy bármi másról nem volt hajlandó beszélni. A megkárosított Braisaz-Bouchet dekoncentráltan versenyzett, a nyolc lövőhiba miatt nyolc perces büntetést kapott, ezzel gyorsan kiszállt a versenyből, és csak a nyolcvanadik helyen zárt. A váltóban könnyen előfordulhat, hogy egymás sikeréért kell küzdeniük.

=== Nem nyílt ki az ejtőernyője, szörnyethalt a kétszeres világbajnok extrém sportoló
URL: https://telex.hu/sport/2026/02/11/nem-nyilt-ki-az-ejtoernyoje-szornyethalt-a-ketszeres-vilagbajnok-extrem-sportolo-pierre-wolnik
Meghalt hétfőn a világhírű szabadesés-bajnokPierre Wolnik, miután egy ugrásnál nem nyílt ki az ejtőernyője. A 37 éves francia extrém sportoló a Mont Blanc fölött ugrott ki egy helikopterből, nem nyílt ki az ejtőernyője a kellő pillanatban, így a sportoló nagy sebességgel a földbe csapódott Bossons mellett. A mentők azonnal a helyszínre siettek, de már nem tudtak rajta segíteni.

Wolnikot generációja egyik legtehetségesebb versenyzőjeként ismerték, rengeteg rajongója volt, mivel aktív volt a közösségi médiában is. Pályafutása csúcsán volt, 2022-ben és 2024-ben is wingsuit világbajnok lett. A nyári világbajnokságon is indult volna, hogy megvédje címét. (The Sun)

=== Svájcban népszavazáson döntenek arról, hogy 10 millió főben korlátozzák-e a népesség számát
URL: https://telex.hu/kulfold/2026/02/11/svajc-nepszavazas-10-millio-fo-nepesseg-bevandorlas-korlatozas
Júniusban népszavazást tartanak arról Svájcban, hogy 10 millió főben korlátozzák-e az ország népességét – írta aSwissinfo.chhírportál.

A népszavazást a jobboldali Néppárt (SVP) kezdeményezte, és miután a közvetlen svájci demokrácia rendszerének keretében elegendő aláírást gyűjtöttek össze, a hatóságok népszavazásra bocsátják a kérdést. A Néppárt szerint Svájc állandó lakosságának számát 2050-re legfeljebb 10 millió főben kellene korlátozni, és ennek elérése után gyakorlatilag nem fogadnának be több bevándorlót.

Az úgynevezett „fenntarthatósági kezdeményezést” a svájci kormány és a parlament többsége is ellenzi, ennek ellenére a kormány szerdán bejelentette, hogy a szavazásra június 14-én kerül sor. Egy decemberi közvélemény-kutatás szerint a szavazók mintegy 48 százaléka támogatja a kezdeményezést. Ez a magas arány az országban uralkodó általános bevándorlásellenes hangulatot, valamint a gazdasági frusztrációt tükrözi. „Az egy főre jutó GDP az elmúlt három évben nem nőtt, a reálbérek pedig csökkentek” – mondta Stefan Legge, a St. Galleni Egyetem professzora. „Sokan vannak, akik ma rosszabb helyzetben vannak, mint három évvel ezelőtt. És akkor keresnek valakit, akit ezért hibáztathatnak.”

Svájc népessége 1960 óta mintegy 70 százalékkal nőtt. Az országstatisztikai hivatala szerintmost hivatalosan 9,1 millióan élnek Svájcban, és a jelenlegi tendenciák alapján 2055-ben már a10,5 milliót is megközelíthetia lakosság száma. 2023-ban például 145 ezerrel nőtt Svájc állandó lakosainak száma. A növekedés fő oka a bevándorlás, ami elsősorban a nagy munkaerő-keresletnek, a magas béreknek és a jó életminőségnek köszönhető. A népességkorlátozás támogatói azzal érvelnek, hogy az ellenőrizetlen bevándorlás az infrastruktúra túlterheléséhez és lakáshiányhoz vezet.

AFinancial Timesszerint a népszavazás kimenetele veszélyeztetheti az ország Európai Unióval kötött legfontosabb megállapodásait, és korlátozhatja a képzett külföldi szakemberek Svájcba történő beáramlását is.

=== Lázár: Én több Habony Árpádot szeretnék! – zúg a „Mocskos Fidesz!” a győri Lázárinfón
URL: https://telex.hu/belfold/2026/02/11/lazar-janos-lazarinfo-fidesz-kampany
Rengeteg az ellendrukker Lázár János győri Lázárinfóján, amit a fideszes politikus a közösségi oldalánélőben közvetít.

Már a gyűlés elején kiderült, hogy nem lesz könnyű dolga a közlekedési és építésügyi miniszternek, a hangulat azóta sem csillapodott. Bár láthatóan jelen vannak a kormánypártiak, akik megtapsolják, nagyon sokan vannak, akik ellenzékiek.

Az egyik résztvevő egy vécékefét adott Lázárnak azzal a kéréssel, hogy azt adja át a külügyben dolgozó Gáspár Evelinnek. Lázár megköszönte az „eszközt”, és jelezte: bárki bármit dolgozik az országban, elismerést érdemel.

„Hol a pénz?” – kiabálták sokan már a gyűlés elején, utalva a Pintér Bence polgármester által feldobott1,7 milliárd forintos ügyre, amire a helyszínen lévő Fekete Dávid fideszes politikus azt válaszolta: az csak egy kampánykamu. Lázár erre a kérdésre nem adott érdemi választ, mindössze azt mondta: ha kiderül, hogy nincs meg a pénz, akkor annak büntetőjogi következményei lesznek, ha viszont megvan, akkor Pintér Bencének le kell mondania. (Akonkrét ügyrőlitt olvashat bővebben.)

Lázár szerint az ellenzék uszít és hergel, és nem szeretné, ha a rendőrségnek kellene beavatkoznia. Egy ponton pedig azt mondta, hogy aki alkoholt fogyasztott, az hagyja el a gyűlést.

„Én több Habony Árpádot szeretnék” – mondta egy férfinak, aki szóvá tette, hogy a gyűlöletet és a Soros György-ellenes uszító kampányt Habony Árpád találta ki. Lázár erre annyit reagált, hogy évek óta nem látta Habonyt, de hiányzik neki.

Arról is beszélt a miniszter, hogy a győrieknek az EU nem ad majd pénzt, csak a Győrnél szegényebb településeknek jut majd uniós pénzből. Győr csak magyar pénzre számíthat – fejtegette Lázár.

Később beszélt arról is: nem fogja szégyelleni a vagyonát, azt, hogy földeket vett, és az első földet egy árverésen, még 18 évesen szerezte meg.

Lázár szóba hozta azt a Donald Trumpot is, akit Orbán Viktor támogatott és szerette volna az Egyesült Államok elnöki székébe látni, mondván, hogy az jobb lenne a világnak. Lázár most azt mondta, hogy olyan elnöke van az Egyesült Államoknak, aki ha valamelyik országra rámutat, meg akarja szerezni, egy másik államnak a vezetőjét pedig elraboltatta a feleségével együtt. Lázár szerint „120 százalék”, hogy háború lesz. Szerinte ezt mutatja az is, hogy megy fel az arany ára. Mint mondta, az az ország, amelyik sorkatonságra készül, háborúra készül.

A gödi Samsung-gyár ügye is szóba került. Lázár tagadta, hogy lett volna olyan kormányülés, amelyen ő ott volt és ahol a gödi gyár ügye téma lett volna. A Kúriára hivatkozva pedig azt mondta, hogy a Kúria hozta meg azt a döntést, hogy a Samsung gyár működhet. Lázár szerint a kormányhivatal „szétellenőrzi” a vállalkozókat.

Lázár „politikusi, nyelvi túlzásnak” nevezte azt, hogy az ATV-ben Rónai Egonnak arról beszélt, hogy a Tisza rosszabbul hazudik, mint a Fidesz. Szerinte ő ezzel a mondatával arra utalt, hogy a politikusok a saját erényeiket felnagyítják, míg a másik oldalról szóló állításaik szándékosan túlzóak.

Egy fideszes hallgató, aki kifejtette, reméli, hogy kétharmada lesz a Fidesznek, azt kérdezte: ha a Fidesz nyer, lesz-e elszámoltatás az ellenzék felé? Utóbbira azt válaszolta, hogy benne nincs harag és reméli, hogy április 13-án az ország egy napsütötte reggelre ébred, az országot pedig szerinte egyesíteni kell, nem haragot szítani.

Egy kisbéri kérdezőnek, aki azt kérdezte, mentális betegnek nyilvánítják-e a transz embereket, Lázár azt felelte: mindenkivel türelmes, nem ismeri ezt a világot, mert régi vágású embernek tartja magát.

=== Fiatalok és vakmerőek voltunk – mi kellett Pécsen az első vidéki Pride megszervezéséhez?
URL: https://telex.hu/belfold/2026/02/11/helyben-pecs-pride-felvonulas-lmbtq-diverse-youth-network
Amikor 2019-ben pécsi aktivisták bejelentették, hogy melegjogi felvonulást tartanak a városban, kívülről nézve meglepőnek hathatott az ötlet. Pécs életének mélyebb ismerete nélkül nehéz megérteni, hogy egy magyar vidéki városban hogyan jöhet létre egy ilyen kezdeményezés. Pedig az, hogy az első vidéki Pride-ot Pécsen rendezték, a legkevésbé sem a véletlen műve. Ebben a cikkben annak járunk utána, mit tudott Pécs, amit más vidéki város nem, és mi kellett ahhoz, hogy öt egymást követő évben felvonuláson álljanak ki az LMBTQ-emberek jogaiért a Dél-Dunántúl szívében. Tették mindezt akkor is, amikor a szervezők a hatóságok célkeresztjébe kerültek, miután a Fidesz-kormány megpróbálta betiltani a Pride-ot.

Mivel 2020-ig csak Budapesten volt Pride, a pécsiek kezdeményezése áttörést jelentett. Ugyanakkor sokan tudhatták, hogy Pécsen nincs hiány elfogadó közösségekből, így jóformán kódolva volt, hogy ez a város alkalmas lehet az első Budapesten kívüli Pride megrendezésére. Ahhoz, hogy ez létre is jöjjön, sokkal több kellett, mint egy város nyitott emberekkel: szükség volt azokra is, akik időt és energiát nem sajnálva beleállnak a dologba, és az esetleges ellenállás dacára is véghez viszik a projektet, bármiféle külső, intézményi támogatás nélkül.

A Pécs Pride sikerét kemény munka és építkezés előzte meg, ennek hátteréről Buzás-Hábel Géza aktivistával, egykori tanárral, a Diverse Youth Network vezetőjével beszélgettünk. Ő mostanában leginkább azért szerepelt a hírekben, mert a betiltott 2025. októberi Pécs Pride után a rendőrség büntetőeljárástindított, majd idén februárbanvádat is emeltek ellenea gyülekezési jog megsértése miatt.

Az eredetileg nógrádi származású aktivista 2013-ban költözött Pécsre, ahol sokáig tanított a civilek által alapított Gandhi Gimnáziumban. Pécsen hamar ráeszmélt, hogy valódi polgári városba érkezett, amely egészen más, mint az ország többi része. Itt aktív és erős civil élet folyik, országos összevetésben is itt működik az egyik legtöbb és legélénkebb civil kezdeményezés – mondta Buzás-Hábel, aki szerint ez történelmi okokkal magyarázható. Pécs esetében nem túlzás azt mondani, hogy a sokszínűség, a különböző kultúrák együttélése évszázados múltra tekint vissza.

Az első helyi Pride szervezői úgy látták, hogy Pécs belvárosában nem kelt különösebb feltűnést egy kézen fogva sétáló azonos nemű pár sem – erről egy 2019-ben adottinterjúbanbeszéltek. Buzás-Hábel Géza mellett a másik két fő szervező Hegedüs Martin és Rigó Bálint volt, akik az első fesztiválok létrejöttében vállaltak fontos szerepet.

Buzás-Hábel Géza egyáltalán nem újonc az emberi jogi mozgalmak világában. Több mint egy évtizedes aktivista-pályafutást tudhat maga mögött, hamar Pécs civil életének megkerülhetetlen alakjává vált. Az aktivizmust a Phiren Amenca nevű nemzetközi roma ifjúsági hálózatban kezdte, de akkor még nem gondolt erre az egészre tudatos „aktivistakarrierként”, és azt sem tervezte előre, hogy LMBTQ-ügyekkel foglalkozzon. Társaival együtt a semmiből, bármiféle külső, anyagi segítség nélkül alkotta meg az ország egyik legkiemelkedőbb vidéki emberi jogi szervezetét.

„Őszintén szólva nem is szeretem ezeket a címkéket: sem roma, sem LMBTQ-aktivistaként nem szoktam meghatározni magam, sőt ezeket kifejezetten vissza is utasítom” – mondta. Elsősorban emberi jogi aktivistának tartja magát, aki az univerzális emberi jogok mellett áll ki, függetlenül attól, hogy éppen melyik csoportról van szó.

Ebben a szellemben formálódott a Diverse Youth is, ami tudatosan nem szűkíti fókuszát egyetlen kisebbségre, például a szexuális és nemi kisebbségekre, hanem interszekcionális szemlélettel dolgozik, tehát nem különíti el az egyes kisebbségek érdekképviseletét. Ilyen átfogó szemléletű szerveződésbőlnincs sokMagyarországon: jelenleg a Társaság a Szabadságjogokért (TASZ) és a Háttér Társaság országosan működő szervezetei mellett vidékiként a Diverse Youth Network az egyetlen.

Buzás-Hábel szerint Pécs nyitott, multikulturális közege tette lehetővé, hogy a város a roma polgárjogi és emancipációs mozgalom egyik bölcsőjévé váljon. Számára a Gandhi Gimnázium, az Amrita Egyesület tanodája, vagy a Keresztény Roma Szakkollégiumi Hálózat alapjait lefektető Wlislocki Henrik Szakkollégium mind-mind olyan alulról szerveződő kezdeményezések, amelyekből szerinte látszik, hogy a roma közösségek is mennyivel aktívabbak Pécsen, mint az ország más részein. De korábban léteztek itt LMBTQ-szórakozóhelyek és -szervezetek, és az, hogy már korábban is volt queer élet a városban, alapot ad az ő munkájukhoz is – mondta Buzás-Hábel.

Amikor 2019 nyarán először felmerült a felvonulás ötlete, sokan inkább lebeszélni próbálták őket az egészről. A Diverse Youth Network tagjai aztán 2019-benkijelentették: Pécs megérett arra, hogy 2020-ban megvalósítsa az első vidéki Pride fesztivált. „Annyira fiatalok és vakmerőek voltunk, hogy egyszerűen nagyon akartuk ezt az egészet” – emlékezett vissza az aktivista a Pécs Pride szervezésének kezdeti szakaszára. A terveket késleltette a világjárvány, ezért végül egy évre rá, 2021-ben tartották meg az első felvonulást.

Az első Pécs Pride sikere minden várakozást felülmúlt. A magas részvétel mellett azt is felemelő volt látni, ahogyan a városban vonulva a házak ablakaiból integető, mosolygó emberek fogadják a menetet, idézte fel a szervező. Ugyanakkor Buzás-Hábel szerint az első alkalom megszervezése volt a legnehezebb, ekkor helyi partnereik még nemigen voltak. Amikor tanácsra vagy segítségre volt szükségük, azok jellemzően budapesti szervezetektől, a Budapest Pride-tól, a Háttér Társaságtól érkeztek. A következő években már jóval könnyebben ment a munka, és a város más civil szervezeteivel is szorosabb lett az együttműködés.

A Pride nemcsak egy színes és vidám felvonulás, hanem az LMBTQ-emberek jogaiért áll ki. És ennek már a 2019-es bejelentésük után nem sokkal lett aktualitása, amikor a kormány kipécézte a szexuális kisebbségeket: akkor jelent meg a hírhedt 33-as törvény is. A 2020 tavaszán benyújtott, majd elfogadottintézkedésegy közigazgatási salátatörvényben szerepelt, amelynek 33-as paragrafusa ellehetetlenítette, hogy a transznemű emberek kérhessék identitásuknak megfelelő nemük jogi elismerését.

„A migránsellenes gyűlöletkampány tapasztalataiból pontosan tudtuk, hogy az ilyen üzenetek a vidéki közösségekben különösen hatékonyan tudnak célba érni” – mondta Buzás-Hábel. Akkoriban összeszámolták, hogy hányszor írtak róluk a kormánypárti lapokban. A róluk megjelent cikkek körülbelül 95 százaléka kifejezetten negatív hangvételű volt. „Egy ideig még számoltuk is ezeket: nagyjából 190 cikknél hagytuk abba.”

A pécsi aktivisták az LMBTQ-ellenes kampány beindulásakor arra jutottak, hogy a láthatóság kulcsfontosságú eszköz lehet ebben a helyzetben. „Ha arcok, történetek és közösségek válnak láthatóvá, akkor van esély arra is, hogy a leegyszerűsítő, kirekesztő narratívák helyét valódi beszélgetések vegyék át” – mondta az aktivista, aki úgy látja: a Budapest Pride nem tudja úgy megszólítani a vidéki fiatalokat, mint ahogyan erre egy eleve vidékre szervezett esemény képes.

Buzás-Hábel a Pride szervezése mellett évekig dolgozott a pécsi Gandhi Gimnázium tanáraként, ahonnan 2024-ben elbocsátották. Szerinte az iskola nagyon nyitott, liberális szemléletű, és a korábbi években egyáltalán nem volt probléma az aktivizmusa. Viszont miután ő lett a Pécs Pride csapatának arca, akkora külső nyomás nehezedett az iskola vezetésére, ami miatt kénytelenek voltak elbocsátani – 2024 karácsonya előtt három nappal. A kormányközeli média támadásai mellett ez a kirúgás volt a legrosszabb élmény, amit az aktivista fel tud idézni ebből az időszakból.

Arra a kérdésre, hogy a többi magyar nagyváros is tudna-e Pride-ot szervezni, illetve hogy ő ehhez mit tanácsolna az ottani aktivistának Buzás-Hábel biztató választ adott:

„Igen, határozottan úgy gondolom, hogy más magyar nagyvárosokban is lenne realitása Pride megszervezésének. Ehhez elsősorban bátorság kell.”

Ehhez szerinte elég már 4-5 elszánt ember is, és nem kell rögtön nagy tömegekre számítani. „A legfontosabb az, hogy legyen egy kicsi, de elkötelezett csapat, amely hisz abban, amit csinál, és vállalja a konfliktusokat is. Emellett nagyon fontos a szövetségesek megtalálása: a civil szervezetek, a szakmai partnerek, a helyi közösségek bevonása” – mondta. Szerinte ebben a folyamatban nem a felvonulásnak kell lennie az első lépésnek, hanem kisebb programokkal kell kezdeni, a láthatóság lépésről lépésre tud megszületni.

Orbán Viktor 2025februárjában fogalmazta megcélként a Pride betiltását, azt üzente a szervezőknek, hogy a felvonulás megrendezésével kár bajlódniuk. A kormány végül márciusbantiltotta be a Pride-ot, ennek ellenére júniusbanminden idők legnagyobb Pride-játtartották Budapesten.

Szeptemberben a Pécs Pride-ot isbetiltották, de októberben ott is felvonultak az emberek – a részvétel itt is rekordot döntött, és az eddigi legszabadabb, lényegébenkordonok nélküli Pécs Pridevalósulhatott meg. Az esemény megnyitóján Péterffy Attila független polgármester isfelszólalt, pedig korábban egyszer sem ment el a felvonulásra.

Buzás-Hábel Gézát azóta elővette a rendőrség, és idén februárban vádat emeltek ellene. Az ügyre a nemzetközi sajtó isfelfigyelt. „Számítottam erre, Karácsony Gergely ügye után azt gondoltam, hogy velem ugyanez fog majd történni, és végül meg is történt” –válaszolta kérdésünkreutalva ezzel a főpolgármester ellen indult eljárásra a 2025-ös Budapest Pride megrendezése miatt.

Buzás-Hábel tavaly decemberben más jogvédőkkel közösen az Európai Parlament döntéshozóival isegyeztetett, és a Szocialisták és Demokraták EP-frakciójának bizottsági ülésén számolt be a vele szemben Magyarországon indított jogi eljárásról.

Hamarosan Pécsen kívül egy másik vidéki városban is szervezhetnek Pride-ot. Szegeden isvan aktív LMBTQ-közösség, amely folyamatosan szervez programokat. A dél-alföldi városban már megvolt a szándék és a lelkesedés egy melegjogi felvonulásra, de végül a pénz hiánya vetett gátat a kezdeményezésnek. Hamarosan az anyagi akadály is elhárulhat, mivel a szegedi Partiscum Egyesület elnyert egy pályázatot, amelyben kifejezetten egy Pride szervezését tűzték ki célul. Az ottani szervezők jelenleg azért dolgoznak, hogy2027-ben már szervezhessenekSzeged Pride-ot.

=== Összekokózott eurót találtak a spanyolok egy magyar férfinál, aki azt mondta, csak eladott egy Monet-képet
URL: https://telex.hu/kulfold/2026/02/11/magyar-spanyolorszag-kabitoszer-buncselekmeny
A Spanyolországból Nizzába vezető autópályán vámtisztek állítottak meg egy magyar rendszámú autót, aminek a 32 éves magyar sofőrje épp Nizzába tartott Tarragonából. A hatóságok három becelofánozott csomagot találtak a férfinál, amikben összesen 500 ezer eurónyi kokainos készpénz volt. Az aranykereskedelemmel foglalkozó férfi erről azt állította, hogy munkáltatója utasítására szállítja a pénzt, ami egyébként onnan van, hogy nemrég adott el egy Monet-festményt.

A vámtisztek azonnal gyanút fogtak, egyrészről azért, mert a Monet-képek többet érnek 500 ezer eurónál, másrészt azért, mert kiderült, hogy a kép tulajdonosa egyáltalán nem adta el a képet. A férfit egyébként egy olyan környéken kapcsolták le, amelyik bevett központ az illegális pénzszállítók körében.

A férfit a hatóságok letartóztatták, miután nemcsak a bankjegyeken, hanem az autó több részén is találtak kábítószernyomokat. A későbbi nyomozásból az is kiderült, hogy a férfit már korábban is megfigyelték, mert azt gyanították, hogy egy bűnszervezet tagja. Végül a bíróság bűnösnek találta, három év börtönbüntetést és 700 ezer eurós pénzbírságot kapott, öt évre ki is tiltották Franciaországból. A férfi állította, hogy nem tudta, hogy illegális dolgokat követ el, ő csak utasítások után ment – a bíróság ezt az érvet azonban nem fogadta el.

Spanyolország az elmúlt években szigorította a készpénz átvitelére vonatkozó törvényeket, de továbbra is nagy problémát jelent az illegális beszállítás. A bíróság ezért az ilyen esetekben súlyos büntetéseket szab ki, hogy elrettentse a bűnözőket.

(Russpain)

